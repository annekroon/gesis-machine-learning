text,topic
"artikelVoor Thierry Baudets partij staat Yernaz Ramautarsing nummer twee voor de Amsterdamse raad. Een libertarische adept van Ayn Rand.  Door:Ariejan Korteweg8 januari 2018, 19:30  Yernaz Ramautarsing (30) is, na Annabel Nanninga, de nummer twee op de Amsterdamse lijst van Forum voor Democratie. Een scherp en soms onstuimig debater met een onverwachte heldin: Ayn Rand. Een man ook met soms onverhoedse standpunten.  Ze verkeerden allebei in jeugdig rechtse kringen. Aangezien die in Amsterdam niet zo groot zijn, stond in de sterren geschreven dat Thierry Baudet en Yernaz Ramautarsing elkaar zouden treffen. Op dat moment is Baudet al gepromoveerd historicus en jurist, Ramautarsing is beginnend student politicologie aan de Universiteit van Amsterdam.",politics
"In de Griekse hoofdstad Athene worden heel veel nieuwe hotels gebouwd. Want toerisme is en blijft toch wel de kurk waar de Griekse economie op drijft. Nu het einde van alle noodsteun in zicht is, moet Griekenland weer op eigen benen staan.  Of dat lukt, onderzoekt Europaverslaggever Jesse Pinster. Hij stuitte vooral op een flink aantal nieuwe hotels. En waar kun je wat dat betreft beter je geluk beproeven dan aan de voet van de Akropolis? Ook de Nederlandse Griek Paul Efmorfidis van het bedrijf Cocomat beproeft er zijn geluk. Hij woont in Amsterdam, maar bouwt in de Griekse hoofdstad momenteel 'één van de mooiste hotels ter wereld'. Nu is het nog grotendeels ruw beton, maar wat er moet verrijzen is een imposant gebouw, belooft hij.  Op de plek van het hotel lagen hele oude ruïnes. Die zijn tijdelijk verplaatst, maar ze zullen te zijner tijd weer terugkomen, als onderdeel van het hotel. 'Dan komt daar glas en loop je óver de ruïnes en zié je hoe het vroeger was.' Efmorfidis is overigens lang niet de enige die een hotel aan het bouwen is. En dat is niet tot zijn onverdeelde genoegen. 'Ik vind het een beetje overdreven. Het is een makkelijke manier om uit de crisis te komen, maar ik denk dat we meer aan productie moeten denken. Zoals Nederland: jullie exporteren bijna 100 biljard groenten.'  Economie EU Griekenland Internationaal  Doe mee aan de discussie op onze Facebookpagina of via Twitter (#bnr).",business
"Vrijdag, 12 januari 2018 om 13:31  Stefan de Vrij gaat zijn aflopende contract bij Lazio alsnog verlengen, zo weet La Gazzetta dello Sport te melden. De verdediger staat in de belangstelling van verschillende Europese topclubs en leek de Romeinse club transfervrij te gaan verlaten. De Vrij zou komende maandag, als hij terugkeert van vakantie, zijn handtekening onder een nieuwe verbintenis gaan zetten.  Na het verlengen van zijn verbintenis zal De Vrij een bedrag van 2,5 miljoen euro op jaarbasis gaan verdienen. De afkoopclausule van de verdediger zal wel lager liggen, want hij is na zijn contractverlenging voor een bedrag van 20 miljoen euro op te halen in de Italiaanse hoofdstad. Op dit moment bedraagt zijn gelimiteerde transfersom 25 miljoen euro.  Lazio weigerde in januari om te praten over een vertrek van De Vrij, omdat men ervan overtuigd was dat de verdediger nog om te praten was. Dit lijkt dus te zijn gelukt, ondanks interesse van onder meer Internazionale, AC Milan, Juventus, Barcelona, Atlético Madrid en Manchester United. In een eerder stadium werd er gemeld dat er voor De Vrij een contract met een jaarsalaris van 3,5 miljoen klaarlag bij Internazionale.  ""Hij heeft nog altijd geen beslissing genomen over een nieuw contract, maar ik hoop dat we zo spoedig mogelijk duidelijkheid hebben"", vertelde Igli Tare, sportief directeur van Lazio, vorige week. ""We hebben hem geen deadline gegeven. Het gaat erom wat hij vanbinnen voelt. Ik hoop dat hij besluit om bij Lazio te blijven. We hebben geen intentie om hem deze maand te verkopen. Hij is een belangrijke speler, met wie we grote dingen kunnen bereiken. Als hij niet bijtekent, maakt hij het seizoen toch af bij Lazio.""  Snap jij dat Stefan de Vrij alsnog zijn contract gaat verlengen bij Lazio?  Ik denk dat De Vrij best realistisch is en goed bekijkt bij welke clubs hij veel aan spelen toe zou komen. Op deze manier getuigt het van waardering richting Lazio, hij behoudt zijn basisplaats, komt veel aan spelen toe en als er dan een mooie club voor hem aanklopt, zijn beide partijen tevreden aangezien Lazio dan toch nog 20 miljoen euro toucheert.  Niet durft ? Inter en juve waren concreet, inter is wisselvallig & al jaren geen top, juve is top maar heeft al 4 a 5 basiswaardige verdedigers. Ik gok dat de vrij ontwikkelingen bij barca en de Engelse top in de gaten houdt en in de zomer verkast.  Eens met Willem Holder. Sowieso gaat het erom wat De Vrij zelf wil. Als hij gelukkig is in Rome, geen behoefte heeft aan meer geld, en blij is met zijn basisplaats, dan is blijven een volstrekt logische stap.  Het kan ook zijn dat hij een deal met de club heeft gemaakt, waardoor hij in de zomer alsnog weg gaat, en dat de club dan meewerkt.  Daarnaast roep ik dit al maanden (ben daarbij beschimpt door medesupporters). Maar ik ben blij voor Nederland en de vrij dat hij bij lazio blijft. Dit is het beste, hij zit op zijn plek en heeft (in principe) zicht op een wekelijkse basisplaats. top  Een wekelijkse basisplek is natuurlijk mooi voor de Vrij, en als hij op zijn plek zit in Rome (wat ik me heel goed kan voorstellen), moet hij daar lekker blijven. Maar als hij echt meer uitdaging wil zal hij Lazio toch moeten verlaten. De Vrij is goed genoeg voor de top in ieder geval. En gelukkig ook realistisch genoeg om de ideale club af te wachten.  En ik vind 20 miljoen geen hoog bedrag in deze markt voor iemand als de Vrij. Fantastische tacticus en echt een goede verdediger. En vind het ook van respect getuigen van de Vrij dat hij zijn contract nog gewoon verlengt en Lazio er dus iets aan over houdt.  En Feyenoord ook want die hebben een doorverkoopclausule. Zou mij niets verbazen als dit ook heeft meegespeeld in Stefan's beslissing. Als een topclub in deze tijd geen 20 miljoen voor je overheeft dan heb je sowieso weinig uitzicht op een basisplaats. Dus in dat opzicht is het een veilige gok.  Had inderdaad nog niet eens aan Feyenoord's doorverkoopclausule gedacht. Erg mooi dus nog voor ons ook. Hoop hoe dan ook dat er nog een mooie(re) club komt voor Stefan. Heeft zijn carrière in ieder geval fantastisch uitgestippeld.  @jorisdijk Zou mooi zijn als die ons ook in gedachten heeft gehad... maar denk eerlijk gezegd van niet hoor. Daar zijn spelers/zaakwaarnemers maar zelden mee bezig.  @mgmv Maar het is idd wel een leuke bijkomstigheid voor ons.  Ik hoop echter (vooral als Nederlander) dat de vrij lekker blijft waar die blijft. Waarom moet het nou altijd meer meer meer? Je woont in Rome, krijgt een salaris waar half nederland van droomt, je hebt een baan waar half nederland van droomt, je speelt bij een grote club, speelt vrijwel jaarlijks europees en je staat wekelijks in de basis. Ik zie geen minpunten. Moet je dan perse omdat je een tonnetje meerverdient naar een andere club gaan? waar je geen krediet heb opgebouwd, waar je eerst nog moet wennen? Laat staan een barca, united, real, city, psg, bayern ga maar door, waar je alleen maar het bankie warm houdt (als je mazzel heb want vrees voor een tribune)  Nee de vrij zit precies goed, lekker op zijn niveautje. Hij heeft zo toch een heerlijk bestaan joh? of ben ik nou gek  Vrij logisch dat hij verlengt. Het blijft een mooie club, en in een mooie omgeving ook nog eens. Bij de topclubs komt hij niet in aanmerking voor een basisplaats vrees ik. Barca, Juve, United en Atletico hebben hem niet nodig, Milan en Inter is dan weer niet echt interessant voor hem. Hij zit op zijn plaats bij Lazio.  Oftewel, hij blijft nog een half jaartje langer en vertrekt nu in de zomer voor een lager bedrag (dan nu) en ook niet transfervrij. Goede en loyale keuze van de Vrij vind ik. Hij had ervoor kunnen kiezen om transfervrij te vertrekken en lekker veel tekengeld te ontvangen.  Voordeel van een (zomer) aankoop ten opzichte van een speler transfervrij aantrekken is dat je weet dat de kopende club écht wilt en niet een goede investering en leuke opvulling zoekt omdat je transfervrij bent. Hoop dat hij naar Juventus vertrekt in de zomer!  Barzagli heeft al bijna de leeftijd bereikt dat ie bij een normale baan met pensioen mag dus hem zie ik geen 40 wedstrijden per seizoen meer spelen en Caldara is (nog) niet beter en nog erg jong voor defensieve Italiaanse begrippen.  Juventus speelt gemiddeld zo'n 50-60 wedstrijden per seizoen. Hij zal zijn minuten echt wel maken en Juventus is simpelweg wereldtop. Als de Vrij zich zo ontwikkelt zie ik over een jaar echt wel een plek tussen de eerste drie. Chiellini - Benatia - de Vrij / Rugani .  redenatie zou kunnen zijn dat hij niet verwacht een basisplek te krijgen bij grotere clubs, of dat de echte topclubs hem als optie zagen, maar niet serieus interesse hebben getoond. Vind het een goede verdediger, maar niet beter dan wat er bij de top rondloopt.  Hij is wel 2 klasse beter dan wat er bij bijv Liverpool rondloopt. Ik vind hem in het complete plaatje (positionering, inspeelpass, mandekking etc) beter dan van Dijk. Maar dat is mijn bescheiden mening.  Ik vind de Vrij een top verdediger maar zeker niet 2 klassen beter dan van Dijk integendeel van Dijk is een erg dynamische speler, intelligent en atletisch, groot handelingssnelheid en overzicht kortom meer dan een verdediger een leider een modern totaal voetbalspeler.  Twee klassen is veel, maar ik denk toch nog steeds dat De Vrij minimaal gelijkwaardig is aan Van Dijk. Grote verschil is vooral dat Van Dijk zich al in de Premier League heeft laten zien, had De Vrij bij pak 'm beet Everton zo gespeeld als bij Lazio dan had ik ook een dergelijk bedrag verwacht en een dergelijke club.  Tja dit snap ik wel. Het is ook een beetje een gebaar van waardering richting de club, waardoor Lazio er sowieso een aardige transfersom aan overhoud. Als er dan een mooie club komt, zullen beide partijen niet moeilijk doen.  Bij Lazio is het ook leuk voetballen en ik heb het idee dat De Vrij alleen weg wil als er echt een club komt die het in hem ziet zitten. Zomaar naar een andere club vertrekken zonder te weten wie je uit de basis moet spelen heeft ook niet veel zin.  Ik denk dat precies nul topclubs serieuze interesse hadden. Dan is een verlenging logisch en mag hij in zijn handjes knijpen. Want een topverdediger is hij zeker niet. Virgil van Dijk is momenteel de Nederlandse topverdediger  Misschien maar eens Lazio gaan volgen. de Vrij word in Italië als een van de beste verdedigers gezien. Staan nog steeds verbaast dat deze speler maar 5mil heeft gekost. de Vrij tekende ook bij Feyenoord bij, loyaliteit heeft deze speler wel. En Lazio toont zich ook loyaal naar de speler als t transfer bedrag is verlaagd voor aankomende zomer.  Een topverdediger is hij absoluut wel in mijn ogen. En ik denk dat de grootste reden dat topclubs nog afwachten zijn blessure gevoeligheid is. Vind het tof van de Vrij dat hij nog gewoon verlengd bij Lazio zodat zij een som eraan over houden.  Aangezien hij veel geblesseerd is geweest en het volk/club op hem heeft gewacht/gesteund heeft zou een gratis vertrek een pijnlijk een einde zijn voor de tifosi. Zon groot talent voor nul verliezen... Nu kan hij vertrekken zonder dat hij gehaat gaat worden. Of blijven.  Inderdaad! Denk dat de Vrij op deze manier het netjes oplost. Net als Lazio trouwens, nog netjes het jaar afmaken met Lazio en dan daarna voor een mooi maar beperkt bedrag de club via de voordeur verlaten.  Als de Vrij naar een topclub gaat hebben we als Nederland toch wel een top centrum met Van Dijk erbij, die een aantal jaren mee kan (ook als de Vrij bij Lazio blijft trouwens, maar heeft toch wat minder aanzien). In ieder geval iets om op voort te borduren de komende jaren, aangezien de rest nog magertjes is  Liever 40 wedstrijden bij Lazio spelen per seizoen dan 5 bij Barcelona (ik noem maar wat). Alleen als hij echt een basisplek verzekerd heeft zou die wat mij betreft moeten verkassen met het oog op zijn ontwikkeling.  Hoop dat hij volgend seizoen voor Liverpool speelt. Dat is nou net een ploeg die een jonge als de Vrij zeer goed kan gebruiken. Spoeling is dun daar achterin, loopt niet over van kwaliteit ( van Dijk buiten beschouwing gelaten, Matip trouwens ook) en ga zeker veel basisplaatsen krijgen.  Pff ik denk dat hij zo lang mogelijk heeft gewacht tot iemand concreet werd en uiteindelijk van een koude kermis thuiskwam. Vandaar ook de lage afkoopsom denk ik, dat er nu geen betere club echt concrete interesse had en hij dus blijft maar in de toekomst toch nog hoopt op die transfer. Ik zag het eerlijk gezegd wel een beetje aankomen, vind De Vrij echt niet zo goed, tenminste niet voor United (hoewel daar momenteel maar 1 topper achterin loopt imo), Atleti, Juve of Barca. Inter zag ik wel concreet worden maar verder  Je moet inloggen om te reageren. Heb je nog geen account? Dan kun je je gratis registreren.Inloggen  Stefan de Vrij gaat zijn aflopende contract bij Lazio alsnog verlengen, zo weet La Gazzetta dello Sport te melden. De verdediger staat in de belangstelling van verschillende Europese topclubs en leek...Lees verder",entertainment
"Gebiedsontwikkelaar Chipshol heeft weer een deel van zijn gronden rondom Schiphol verkocht.  Door:ANP4 april 2017, 09:30  Het gaat om een terrein waar datacenters worden gebouwd, met een oppervlakte van 10 hectare. Twee ontwikkelaars van datacenters, die elk een stuk kopen, tellen er in totaal 35 miljoen euro voor neer.  Chipshol zette de gronden rondom de luchthaven enkele jaren terug te koop. Chipshol-oprichter Jan Poot en zijn zoon probeerden het gebied jarenlang te ontwikkelen. Er moest onder meer een nieuwe stad, 'airport city', worden gebouwd. Maar Schiphol zelf en overheidsinstanties zagen er geen heil in.  Na jaren van juridische procedures deed Chipshol in het najaar van 2015 ook al een flink stuk grond van de hand. Toen ging het om het logistieke Groenenbergterrein dat 21 hectare groot is en waarvoor 38 miljoen euro werd betaald.  Chipshol heeft ten noorden van Schiphol nu nog ongeveer 80 hectare aan gronden in bezit. Mocht de overheid haar bestemmingsplan nog wijzigen, dan wil het bedrijf ""te zijner tijd met buitenlandse topontwikkelaars alsnog tot de ontwikkeling van de airport city komen''.",business
"De gemeente Amsterdam ligt onder vuur wegens het opzetten van een geheime anti-radicaliseringscampagne van wijlen burgemeester Eberhard van der Laan. Niemand die de 'grijscampagne' ooit heeft gezien, want hij werd voortijdig afgebroken, maar toch is de kritiek niet van de lucht. Wat had de campagne moeten worden?  Door:Marcel Wiegman30 oktober 2017, 11:00  Grijs denken is in de grijscampagne het alternatief voor adolescenten die gewend zijn het leven in zwart/wit te zien. Jongeren die nog niet geradicaliseerd zijn, laat staan extremistisch geweld gebruiken, maar wel op het punt staan die heilloze weg op te gaan.  Getroebleerde geesten, die op andere gedachten moeten worden gebracht. Het idee achter de campagne is dat deze jongeren niet luisteren. Zij wensen niet te worden toegesproken door hun vaders, de burgemeester of een andere autoriteit. De hoop is dat zij wel gevoelig zijn als de boodschap komt van 'jongens zoals zij'.  Die boodschap moet ook niet gaan over religie of bijvoorbeeld een extreemrechtse ideologie (waarop de campagne ook van toepassing kan zijn). Een discussie daarover wordt heilloos geacht. Of je hem wint of verliest, de reactie zal altijd zijn: wij gaan toch onze eigen weg.  Echte afzender Essentieel is dat de ontvangers van de boodschap niet weten wie de echte afzender is. Dat stelt hoge eisen aan de gespeelde authenticiteit van de acteur die de boodschap opneemt.  Zodra hij wordt ontmaskerd, is de campagne mislukt, omdat zo'n verhaal snel rondzingt op internet. De campagne zou spontaan moeten worden opgepikt op het internet, in de hoop dat die vanzelf populair zou worden.  Het idee komt uit de koker van de Ierse antiradicaliseringsdeskundige David Kenning, die ruim twee jaar geleden is ingehuurd door Van der Laan. Hij heeft het recept ook toegepast in het Midden-Oosten, volgens hem met groot succes.  De uitvoering lag in handen van het stadhuis. Daar is begonnen met ontwikkelen van een pilot. Verder dan dat is de campagne nooit gekomen. Concreet zou het uiteindelijk een serie vlogs hebben moeten worden van elk ongeveer anderhalve minuut, een gefilmd dagboek met de mobiel telefoon om enig amateurisme uit te stralen.  TwijfelenIn die filmpjes, die bijvoorbeeld zouden worden gepost op Youtube of Twitter, is het niet de bedoeling 'de juiste boodschap' erin te pompen, maar wel om jongeren te doen twijfelen aan de onwrikbaarheid van hun eigen gedachten.  Concreet zou het gaan om een serie opnamen: eerst filmpjes over slachtofferschap, dan over de gemoedstoestand van de 'getroebleerde jongere', vervolgens over zijn houding ten opzichte van het leven en ten slotte over de oplossingen die hij heeft gevonden om weer het heft in eigen handen te nemen.  Aandacht is er voor de 'tirannieke vader', die geen aandacht heeft voor zijn zoon, het gevoel slachtoffer te zijn van discriminatie in het werk en in het uitgaansleven. Voor boosheid op autoriteiten als de politie, politici en de media.  Het gaat vervolgens over de 'innerlijke strijd' tegen de neiging om iets roekeloos te doen. Het slot: de ontdekking dat het leven zelf een gevecht is, waar de eenvoudige oplossingen niet voor het oprapen liggen. Het besef dat je beter de strijd met jezelf aan kunt gaan om je zelfrespect terug te winnen.  Voorbeelden van zinnen die de acteur in de vlogs had moeten uitspreken:  - Misschien is mijn vader ongelukkig, omdat hij niet in een Arabisch land woont. Hij wordt hier niet met respect behandeld, maar als ik hem dat vertel gromt hij naar me. Soms denk ik dat hij me zal slaan.  - Ik wil met mijn vader praten, maar hij gedraagt zich als een klootzak.  - Waarom is elke politieman, elke uitsmijter, elk ambtenaard een echte klootzak? Er wordt van ze verwacht dat ze ons helpen, maar kunnen niet wachten om ons Niet te helpen.  - Iedereen moet me hebben - politie, ouders, de jongens op straat.  - Soms denk ik dat ik uit elkaar knal van frustratie. Wie ben ik? Wat ben ik? Waar kom ik vandaan? Ik voel me nergens verwant mee en dat is wat ik wil - me ergens deel van voelen.  - Ik wil iets simpels om in te geloven. Iets makkelijks. Ik ben doodmoe dat alles zo ingewikkeld is in het leven.  - Ik verlang naar de dag dat ik de macht heb. Dat ik degene ben waar ze bang voor zijn. Misschien ga ik bij de politie, of word ik uitsmijter bij een club.  - Soms heb ik zin om met mijn motor door een rood licht te rijden - gewoon om te kijken wat er gebeurt.  - Ik dacht laatst dat ik die vent echt ging slaan. Ik was zo boos, ik heb het gevoel dat ik steeds kwader word naarmate ik het gevoel heb dat ze me minder respecteren.  - Het komt hier op neer: ik ben echt, dit is echt. De rest is wrede fantasie. Ik geloof meer in mijzelf dan in al het andere.  - Vroeg of laat moet je jezelf accepteren. Er is geen keus. Het leven is wat je er zelf van maakt.  - Niemand zegt dat dit makkelijk zou zijn. Het is enorm moeilijk.  - Ik moet trots op mezelf zijn en er is maar één manier om dat voor elkaar te krijgen: ontdekken waarvan ik ben gemaakt.  Dit is een artikel van Parool Plus.Parool Plus artikelen zijn exclusief voor abonnees.",politics
"DEN BOSCH - Wat krijg je als je de Bossche bol combineert met een Limburgse vlaai? Juist, de Bossche bollenvlaai. Twee bakkers gingen maandag de uitdaging aan om de zoete specialiteiten van Brabant en Limburg te verenigen.  Vorige week werd duidelijk dat de Bossche bol de Limburgse vlaai is gepasseerd als favoriete regionale lekkernij. Maar de vlaai staat op een mooie nummer twee. Dat bleek uit een peiling van reviewplatform Zoover.  Banketbakker Jan de Groot uit Den Bosch, bekend van de Bossche bollen en topvlaaienbakker Thijs Broekmans uit Panningen sloegen daarom de handen ineen. Het resultaat is de Bossche bollenvlaai.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Nederland is een van de zes eurolanden die hun huishoudboekje op orde hebben, blijkt woensdag uit de jaarlijkse beoordeling van de Europese Commissie van de ontwerpbegrotingen voor 2018 die de negentien eurolanden in oktober moesten inleveren.  De andere toppers zijn Duitsland, Luxemburg, Finland, Letland en Litouwen.  Toch heeft de commissie ook zorgen over Nederland. Ze vermoedt ""onevenwichtigheden"" in de economie, zoals op de huizenmarkt, en gaat daar een analyse naar uitvoeren.  In mei komt de commissie met aanbevelingen. Dit jaar al kreeg Nederland de raad verder te snijden in de hypotheekrenteaftrek, vaste banen aantrekkelijker te maken en het pensioenstelsel aan te pakken.  De commissie constateert een ''robuuste economische activiteit” in de hele Europese Unie, met het hoogste groeitempo sinds tien jaar, een recordaantal mensen aan het werk en werkloosheidspercentages die blijven dalen.  ""Het gemiddelde begrotingstekort zal volgend jaar dalen tot 1 procent van het binnenlands bruto product. Dat was in 2010 nog 6 procent"", zei EU-commissaris Pierre Moscovici (Economische en Financiële Zaken) bij de presentatie van het jaarlijkse herfstpakket.  Het optimisme over de economie mag er niet toe leiden dat de lidstaten nu achterover gaan leunen, waarschuwt Brussel. De lidstaten moeten verdere structurele hervormingen blijven doorvoeren, de investeringen verder opvoeren en de lonen laten stijgen zodat de burger ook profiteert. Een aantal landen, zoals Italië, heeft bovendien nog een veel te hoge schuld.  De commissie keek ook naar de sociale situatie in de EU. In het tweede kwartaal van dit jaar hadden 235 miljoen mensen een baan, oftewel 72,3 procent van de beroepsbevolking. Brussel streeft naar 75 procent in 2020.  De werkloosheid bedroeg in september 7,5 procent voor de hele EU en 8,9 procent voor de eurozone. Dit zijn de laagste percentages sinds 2008.  Het aantal vrouwen op de arbeidsmarkt is op een recordhoogte en ouderen blijven steeds langer werken. Daar staat tegenover dat nog steeds 16,6 procent van de jongeren in de EU (18,7 procent in de eurozone) werkloos is.",business
"Onstuimig weer gaat morgen voor verkeersproblemen zorgen, dat kan bijna niet anders stellen zowel de ANWB als de VID. Er wordt voor de ochtend flinke windstoten en bakken regen voorspeld.  De zware buien zullen tussen 06.00 en 11.00 uur over het land trekken. En het wordt nat, op sommige kan er tot 20 millimeter regen vallen. Aan de kust steekt er een stormachtige wind op met windstoten van zo'n 70 tot 80 kilometer per uur.  En aangezien de maandagochtend al de drukste ochtend is, belooft dat weinigs goed. De Verkeersinformatie Dienst (VID) denkt al voorzichtig aan een filerecord voor de ochtendspits, dat staat voor 2017 op 463 kilometer (21 november). De drukste avondspits was met zo'n 500 kilometer op 24 mei.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",other
"pagina 10 - 11  Amsterdam.  De drie Nederlandse scheepswrakken die eind 2016 verdwenen bleken uit de Javazee, zijn geborgen door bedrijven met een link met China. Dat onthult de Indonesische nieuwssite Tirto dinsdag. Volgens De Telegraaf zou Indonesië vergunning hebben gegeven voor de berging van zeker een van die wrakken. Het land heeft dat eerder ontkend. De ministers Bijleveld (Defensie, CDA) en Van Engelshoven (Cultuur, D66) rapporteerden vrijdag nog dat onderzoek naar de verdwijning niets had opgeleverd. De drie schepen zonken in 1942, in de Slag in de Javazee. (NRC)",business
"Vrijdag, 2 februari 2018 om 14:29  Feyenoord won afgelopen woensdag met 2-0 van PSV en plaatste zich zodoende voor de halve finale van de KNVB Beker, waarin de Rotterdammers het in eigen huis opnemen tegen Willem II. Daarnaast bleef Nicolai Jörgensen, ondanks concrete interesse van Newcastle United, afgelopen week ‘gewoon’ speler van Feyenoord, tot tevredenheid van trainer Giovanni van Bronckhorst.  “Nicolai had de knop al omgezet, hij weet waar zijn toekomst ligt. Hij speelde sterk tegen PSV, dat zag je ook aan hoe hij bij de eerste goal die bal neerlegde voor Berghuis. Nico heeft Newcastle uit zijn hoofd gezet”, wordt Van Bronckhorst tijdens de wekelijkse persconferentie geciteerd door RTV Rijnmond. In het bekerduel met PSV hield hij Robin van Persie negentig minuten op de bank.  Van Bronckhorst wil de aanvaller niet koste wat het kost wedstrijdritme op laten doen, zo tekent het Algemeen Dagblad op uit zijn mond. “Als we Van Persie kunnen brengen om hem wedstrijdfitter te maken, doen we dat. Woensdag was dat niet zo. Of kunstgras voor hem en mij nog een item is? Met zijn techniek mag het geen probleem zijn”, stelt de oefenmeester, die benadrukt dat winnen het ‘allerbelangrijkste’ is. “Wij zullen Robin brengen als het kan, maar het eerste doel blijft wedstrijden winnen.”  Komende zondag neemt Feyenoord het in De Koel op tegen VVV-Venlo. Het meespelen van Bart Nieuwkoop en Sam Larsson is nog onzeker. Eric Botteghin maakte afgelopen woensdag na maanden blessureleed zijn rentree, maar is, evenals Jan-Arie van der Heijden, nog niet klaar om aan de aftrap te verschijnen. Van Bronckhorst: “Als ze wel beschikbaar zijn om te starten, dan maak ik een kwalitatieve keuze in mijn defensie.”  Als vanzelfsprekend toonde Van Bronckhorst zich content met de loting voor de halve finale van de KNVB Beker. “Weer thuis, 22 keer van de laatste 23 hoor ik zelfs. Een prachtige en gunstige loting, wij willen die beker heel graag winnen”, zegt de oefenmeester, die tevreden was met de speelwijze van zijn ploeg tegen PSV. “Als je iedere week zo speelt als tegen PSV, dan word je kampioen. Dat hadden we vorig seizoen wel en dit seizoen niet.”  Hartstikke logisch natuurlijk. Je voetbalt gewoon om te winnen en dat moet Feyenoord ook doen. Goed van Jorgensen dat hij de knop weer omgezet heeft. Is voor veel mensen toch lastig denk ik, maar hij gaat daar goed mee om. Feyenoord maakt een grote kans om de beker te winnen en daar moeten ze voor gaan om het seizoen nog enigszins te redden. En ik weet niet in hoeverre van Persie fit is, maar dat duurt misschien ook nog wel even. Ben heel benieuwd wat hij kan brengen als hij helemaal fit is. Wel leuk om zo'n grote speler weer terug te zien in NL.  Btw; 22! van de 23 keer thuis is wel een absurd aantal. Natuurlijk is het loting en zal het wel gewoon geluk zijn, maar het is wel een ongekend gegeven. En ja, de Feyenoord balletjes zullen wel net zo zwaar zijn en zal er niet gemanipuleerd worden, maar toch wel bizar als je er over nadenkt.  Precies zoals je zegt het is pure toeval icm met geluk. Ik geloof niet in die theorie dat ze bewust Feyenoord thuis loten. Ik volg iedere loting en er is mij nooit iets opgevallen. Maar goed stiekem geniet ik wel van de reacties.  Ik geloof ook niet in die complotten. Het is gewoon puur geluk. Dat geluk red Gio waarschijnlijk wel weer. Na een dramatisch seizoen 2 jaar geleden heeft de beker hem wat krediet gegeven. Na wederom een dramatisch seizoen en de kritiek toenam zal de beker hem weer wat ruimte en krediet geven.  Dat Ajax niet constant genoeg is geweest is een feit. Naar mijn mening niet toevallig dat Ajax juist in het eerste kwartaal punten liet liggen. I  Overigens is het onzin dat je alleen vs de kleintjes kampioen wordt. Ajax en Feyenoord presteerde vorig seizoen hetzelfde vs de kleintjes en de topwedstrijden waren juist doorslaggevend voor het eindresultaat:  @tukkertje1984 Dit is het 4e seizoen. Feyenoord is dit seizoen zeker slecht begonnen.. daarover is geen discussie. Terwijl ik op voorhand vond dat wij een prima selectie hadden, en nog steeds hebben. Ajax heeft de beste talenten, niet de beste spelers. Ajax is dan ook meer een handelshuis. Veel talenten kopen en hopen dat er een paar doorbreken. Is niets mis mee, is een filosofie. Dan heb neem je wisselvalligheid op de koop toe.  Wat een onzin zeg, Jordens Peters, de geblesseerde aanvoerder van Willem ll, haalde gisteren de balletjes uit de kom. Hij opteerde liefst een thuiswedstrijd tegen de minste tegenstander en ontliep bij voorkeur een uitwedstrijd tegen Feyenoord. Hij heeft er totaal geen baat bij gehad bij juist déze loting. Je complottheorie kan de ijskast in.  Als je zo speelt zoals woensdag dan verspeel je bijna geen punten in de Kuip, als je dan gewoon dezelfde instelling buitenshuis op kan brengen dan is de kans in ieder geval groter dan nu.  Zo goed speelt PSV niet, het is een klein wonder dat die bovenaan staan en ook nog eens zoveel punten voor. Feyenoord is dit seizoen gewoon veel te wisselvallig en heeft heel veel pech gehad met blessures, van Ajax had ik meer verwacht maar ook die kunnen het in sommige wedstrijden gewoon niet opbrengen. Uiteindelijk ontlopen ze elkaar denk ik niet veel, in ieder geval niet zoveel als de ranglijst doet vermoeden.  Precies, vorig jaar waren ze veel overtuigender. En daarnaast zijn het natuurlijk waarheden waar je niets mee kan. Als FC Utrecht elke wedstrijd speelt zoals de thuiswedstrijd tegen Ajax (al was het dit seizoen minder) worden ze ook een keer kampioen. En als Feyenoord elke wedstrijd speelt zoals in de Arena, moeten ze oppassen voor de nacompetitie. Nogmaals, ik kan hier dus niet zo veel mee, Gio...  Niet overdrijven. Het was een leuke pot. Geem hoogstaand voetbal. Veel combinaties mislukten. De 1-0 was een megafout van zoet die de bal recht voor de goal terugbokst en arias die totaal niet oplet. De 2de was een goed schot maar eigenlijk rechtdoor. Was dat die werd aangeraakt onderweg. Het is allemaal fragiel. Geldt overigens ook voor psv ajax en az. Allemaal niet in staat elke pot er 100 bij te zijn.  Je moet inloggen om te reageren. Heb je nog geen account? Dan kun je je gratis registreren.Inloggen  Nicolai Jörgensen stond in de verregaande belangstelling van Newcastle United, maar de aanvaller bleef bij Feyenoord. Hoewel de Deen openstond voor een overstap naar de Premier League, baalt hij er niet...Lees verder",entertainment
"Doordat maandagavond nog twee Republikeinse senatoren zich tegen 'Trumpcare' keerden, is er geen meerderheid meer te vinden voor het Republikeinse wetsvoorstel dat de zorgverzekering van 22 miljoen Amerikanen zou wegnemen. Eerder keerden zich twee andere Republikeinen tegen het voorstel.  Door:Michael Persson18 juli 2017, 19:53  Wat gebeurt er nu met Trumps verkiezingsbelofte om Obamacare af te schaffen en te vervangen? Grofweg zijn er drie mogelijkheden: de Republikeinen schaffen Obamacare alsnog af zonder er iets voor in de plaats te stellen, de Republikeinen laten Obamacare imploderen, of de Republikeinen gaan samen met de Democraten sleutelen aan Obamacare.  Wat ervoor in de plaats komt is van later zorg: de volksvertegenwoordigers zullen twee jaar de tijd nemen om iets nieuws te bedenken  Direct nadat de bodem onder het Trumpcare-voorstel in de Senaat was weggevallen, zei zowel president Donald Trump als Mitch McConnell, de Republikeinse leider in de Senaat, dat het nu tijd was voor de simpele oplossing: gewoon een streep door Obamacare. Wat ervoor in de plaats komt, is van later zorg: de volksvertegenwoordigers zullen twee jaar de tijd nemen om iets nieuws te bedenken.  Dit voorstel is in 2015 al door het Huis van Afgevaardigden en de Senaat aangenomen, die ook toen al door de Republikeinen werden gedomineerd. President Obama torpedeerde het voorstel met een veto. McConnell zou dit nu opnieuw ter stemming kunnen brengen.  Vice-president Mike Pence hamerde er dinsdagochtend nog hard op, tijdens een speech voor winkeliers in Washington. 'Geen actie is geen optie! Het Congres moet zijn werk doen!'  Maar op datzelfde moment leek het plan al dood te vallen in de wandelgangen van de Senaat. Daar zeiden drie senatoren, Susan Collins, Shelley Moore Capito en Lisa Murkowski, dat zij tegen een verwerping van Obamacare zonder alternatief zijn. Deze vrouwen vertegenwoordigen staten (Maine, West-Virginia en Alsaka) waar Obamacare veel inwoners helpt, en zijn er niet gerust op dat er binnen twee jaar een oplossing wordt gevonden. 'Dat zouden twee jaar van grote zorgen worden', zei Collins. 'De verzekeringsmarkten zouden een chaos worden.' En Capito: 'Ik ben niet naar Washington gekomen om mensen pijn te doen.'  Een verwerping van Obamacare zou direct betekenen dat Amerikanen niet meer verplicht zijn zich te verzekeren. Dus zouden veel gezonde mensen hun verzekering opzeggen, waardoor het voor de blijvers duurder (en soms te duur) zou worden. Dat gecombineerde effect zou volgens de Rekenkamer van het Congres leiden tot 18 miljoen minder verzekerden en 25 procent hogere premies in het eerste jaar. Zo'n simpele 'repeal' zou, net als het nu weggestemde voorstel, daarom ook veel (armere, oudere, ziekere) Republikeinse kiezers pijn doen.  Trump overtroefde daarom zichzelf al snel. Nog geen tien uur na zijn tweet over zijn wens om Obamacare dan maar gewoon af te schaffen, kwam er een nieuwe tweet waarin hij voorstelde om Obamacare dan maar gewoon te laten 'mislukken', zoals hij 'altijd al had gezegd'. Trump heeft deze nul-optie inderdaad al vaker verkondigd: zijn idee is dat deze Verelendungs-tactiek de Democraten zal dwingen tot een alternatief.  Obamacare stort in als verzekeraars zich terugtrekken, want dan hebben de Amerikanen die zich verplicht moeten verzekeren steeds minder keuze en uiteindelijk helemaal niets meer om te kiezen. Dit is al op kleine schaal aan de hand: in 46 Amerikaanse districten heeft zich nog geen verzekeraar gemeld voor 2018. In 967 andere districten nog wel. Trump zou de implosie kunnen bevorderen door geen subsidies meer te verstrekken aan verzekeraars in districten met relatief veel zieke inwoners, omdat dan nog meer verzekeraars het voor gezien zullen houden.  In feite is dit de route die de Republikeinen altijd hebben gekozen: in de zeven jaar Obamacare hebben ze nooit willen praten over verbeteringen. De vraag is echter of de Republikeinen met deze passieve tactiek kunnen wegkomen nu ze de macht hebben in Washington. Kunnen ze de schuld blijven geven aan Obama en de Democraten, als ze jarenlang beloofd hebben er iets aan te doen en dat nalaten terwijl ze regeren? Ook is de vraag wat Trump met deze tactiek precies opschiet: uiteindelijk zal hij toch met een oplossing moeten komen.  Nu moeten de Republikeinen gaan kiezen voor hun conservatieve of gematigde been  Het intrinsieke probleem van de tot nu toe mislukte pogingen om een nieuwe Republikeinse zorgwet te bedenken is dat de Republikeinen een gespleten partij vormen, hetgeen is verergerd door de overwinning van Trump. Aan de ene kant heb je klassieke conservatieven die zo min mogelijk overheidsbemoeienis willen; aan de andere kant heb je gematigden, die beseffen dat een groot deel van hun achterban die overheidsbemoeienis nodig heeft om te overleven.  Die spagaat konden de Republikeinen in het Huis van Afgevaardigden (in twee instanties) nog net maken, maar in de Senaat niet meer. Aan beide kanten waren dissidenten te vinden, waardoor een meerderheid onhaalbaar bleek. Nu moeten de Republikeinen dus gaan kiezen voor hun conservatieve of gematigde been. Als de conservatieve opties (verwerping Obamacare, of implosie) niet haalbaar zijn, blijft er maar één optie over: het linkerbeen.  Democratisch leider Chuck Schumer heeft al een handreiking gedaan. 'De deur naar samenwerking is open', zei hij dinsdag. Ook de Republikeinse senator Susan Collins liet weten dat dit volgens haar de manier is om verder te gaan. Ze had het over hoorzittingen, informatie inwinnen, problemen identificeren en dan samen oplossingen verzinnen. Dat alleen al zou nieuw zijn. Of het resultaat aan het einde van de rit nog Obamacare mag heten, is dan wel de vraag.",politics
"Het aantal zelfdodingen door opzettelijke ongevallen in het verkeer ligt hoger dan de officiële cijfers van het Centraal Bureau voor de Statistiek aangeven. Dat denkt althans psychiater Bram Bakker. ,,Veel van dit soort zelfdodingen worden weggezet als verkeersongeval.”  Aan anderen in het verkeer denken suïcidale mensen niet, zegt Christina van der Feltz van de universiteit van Tilburg. ,,Als je suïcidaal bent is er vaak sprake van bewustzijnsvernauwing.''  De auto van een 37-jarige inwoner van Slagharen boorde zich vorige week donderdag op de N377 bij Dedemsvaart frontaal in een tegemoetkomende vrachtwagen van transportbedrijf Wezenberg uit IJsselmuiden. De truck brandde volledig uit en de chauffeur kon zich op het nippertje in veiligheid brengen. De bestuurder van de personenauto stierf ter plekke.  De politie heeft aanwijzingen dat het om zelfdoding gaat. Meerdere getuigen meldden dat de man uit Slagharen zijn auto opeens op de weghelft van de vrachtwagen bracht. ,,We moeten het verder onderzoeken om zekerheid te krijgen’’, zegt politiewoordvoerder Paul Koetsier.  In mei was er op de N34 tussen Emmen en Borger een soortgelijk incident. Een motorrijder ging al rijdend op zijn motor staan en ramde een tegemoetkomende vrachtwagen frontaal. In dit geval kon de politie wel snel vaststellen dat het om zelfdoding ging. ,,We hadden ook getuigen die het ongeluk zagen’’, stelt woordvoerder Ron Reinds van Politie Eenheid Noord-Nederland. ,,En uit gesprekken met familie en vrienden van de motorrijder ontstond een beeld waarin zelfdoding aannemelijk was.’’  Cijfers van het CBS tonen dat vorig jaar bijna 1.900 mensen in Nederland zelfmoord pleegden. In Overijssel en Gelderland ligt het percentage ongeveer gelijk aan het landelijke gemiddelde. Bij slechts een klein aantal (23) gaat het om zelfmoord via een verkeersongeval.  Maar psychiater Bram Bakker, die zich heeft gespecialiseerd in zelfdoding, stelt dat er in ons land vaker suïcide voorkomt door opzettelijke ongevallen dan wordt aangenomen. ,,Er zijn geen goede cijfers over, omdat veel van dit soort zelfdodingen worden weggezet als verkeersongevallen. Soms omdat het niet meer is na te gaan of iemand bewust de verkeerde weghelft is opgereden, soms omdat het voor de politie eenvoudiger is om het als ongeval te betitelen. Bij een onnatuurlijke dood moet er allerlei extra onderzoek plaatsvinden. Dat vindt de politie dan te veel werk.”  Quote  Aan anderen en hun welzijn denk je niet. Jouw eigen toestand met alle problemen overheerst.  Christina van der Feltz  Bakker baseert zich onder andere op verhalen uit zijn eigen praktijk. ,,Ik ken een verhaal van een man die zijn vrouw vanuit de auto belde, om te zeggen dat hij er een einde aan wilde maken. Vervolgens klapte hij tegen een boom en overleed. Toch ging dit de boeken in als een eenzijdig verkeersongeval.”  Volgens politiewoordvoerder Reinds wordt bij elk dodelijk ongeval uitputtend onderzoek gedaan. ,,Als iemand tegen een boom rijdt, overlijdt en er zijn geen getuigen en geen afscheidsbrief, dan onderzoeken we of de auto een technisch mankement had, of slechte weersomstandigheden de oorzaak waren en of er remsporen zijn. Soms blijft de toedracht inderdaad raadselachtig en is er een vermoeden voor zelfdoding. Maar stel dat maar eens vast. Vaak zijn er geen getuigen.’’  De grote vraag blijft wat mensen drijft om anderen in gevaar te brengen met zelfdoding via een verkeersongeval. ,,Als je suïcidaal bent is er vaak sprake van bewustzijnsvernauwing’’, legt Christina van der Feltz uit. Zij is naast haar dagelijkse werk als psychiater van de GGz in Breda ook bijzonder hoogleraar sociale psychiatrie aan de universiteit van Tilburg. ,,Aan anderen en hun welzijn denk je niet. Jouw eigen toestand met alle problemen overheerst.’’  Depressiviteit en autorijden is ook een risicovolle combinatie, vindt Van der Feltz. ,,Er zijn mensen die niet echt suïcidaal zijn maar wel depressief en een dodelijk ongeluk niet erg zouden vinden. Zij zullen niet frontaal op een vrachtwagen inrijden, maar wel extra risico’s nemen door hard te rijden terwijl het erg glad is.’’  De vrachtwagenchauffeur die donderdag ternauwernood aan de dood ontsnapte, wordt bijgestaan door het IVP in Diemen. Dat is een gespecialiseerd centrum dat mensen bijstaat die traumatische ervaringen hebben meegemaakt. ,,Zo proberen we te voorkomen dat een schokkende ervaring een posttraumatische stressstoornis wordt’’, aldus medewerker Judith Krabbenbos.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Orkaan José lijkt zondagochtend minder schade op Sint Maarten te hebben veroorzaakt dan werd gevreesd. José veranderde zaterdag van koers en verwijderde zich in noord-noordwestelijke richting van het eiland af.  Volgens de Koninklijke Marine zijn de gevolgen dan ook meegevallen, zo valt te lezen in een verklaring. Later zondag zal een helikopter van de Zr. MS. Zeeland weer boven het eiland vliegen om te zien hoe de situatie op het eiland is, maar het lijkt er op dat het eiland weinig overlast heeft ondervonden van wind en regen, aldus het bericht.  Het schip De Zeeland is uit veiligheidsoverwegingen enkele tientallen kilometers uit de kust gegaan om de tropische storm af te wachten, maar is nu weer onderweg naar Sint Maarten waar het bij het eerste daglicht arriveert. Het schip De Pelikaan is inmiddels ook weer onderweg met op Curaçao gehaalde goederen en hulpmiddelen.  Volgens het KNMI heeft José op de Bovenwindse Eilanden gezorgd voor een harde wind en regen, maar de windkracht op Sint Maarten bleef beperkt tot windkracht 6 of 7. Eerder werd voorspeld dat de kern van de orkaan op Sint Maarten af zou gaan.  Hoewel er nog steeds incidenten plaatsvinden op het eiland, verbetert de veiligheidssituatie. Geruchten over ontsnappingen van gevangenen zijn ongegrond en niet waar, stelt de Marine.  ""Patrouilles blijken effectief om plunderingen en overvallen te voorkomen of te stoppen. De gevangenis op Sint-Maarten wordt nu volledig bewaakt door de Nederlandse militairen.""  Premier Mark Rutte stelde zaterdag dat de sfeer ""nog steeds grimmig"" is. Hij waarschuwde plunderaars op het eiland dat zij zich moeten realiseren dat zowel de politie als het defensiepersoneel hard mogen optreden. Op het eiland geldt sinds zaterdag de noodtoestand.  135 gevangenen die in de Pointe Blanche-gevangenis op Sint Maarten zitten, worden overgebracht naar Curaçao en Bonaire, meldt de minister van Justitie van Curaçao. De gevangenis is zwaar getroffen.  Extra agenten en militairen worden naar het eiland gestuurd ""om te voorkomen dat de ordeloosheid doorgaat"", aldus de premier. Hij benadrukt dat de situatie op Sint Maarten, dat het hardst is getroffen door orkaan Irma, ""heel zorgelijk"" is. Nog niet iedereen is voorzien van de eerste levensbehoeften.  Inmiddels heeft een deel van het eiland weer elektriciteit en zijn de hoofdwegen weer toegankelijk. Het eerste vliegtoestel met hulpgoederen is zaterdagmiddag aangekomen. Ook is een vrachtvliegtuig van KLM met 60 ton aan hulpgoederen aangekomen op Curaçao. Vanuit Curaçao worden de spullen overgebracht naar Sint Maarten.  Commandant André van der Kamp van Zr. Ms. Zeeland spreekt van ""een totale chaos"" op Sint Maarten als gevolg van de eerdere orkaan Irma.  ""Er is heel veel schade aan gebouwen en huizen. Hier is heel veel hulp nodig. Defensie levert noodhulp, maar daarna moet nog heel veel gebeuren"", aldus Van der Kamp.  Rutte weigerde zaterdag een vraag te beantwoorden over de rol van de Nederlandse regering bij de wederopbouw, met name die van Sint Maarten. Het eiland is een zelfstandig land binnen het Nederlands koninkrijk. ""We hebben nu één belang en dat is noodhulp geven.""  Koning Willem-Alexander komt zondag aan op Curaçao, vergezeld van minister Ronald Plasterk van Binnenlandse Zaken en Koninkrijksrelaties. Ze brengen daar onder meer een bezoek aan een ziekenhuis waar slachtoffers van orkaan Irma zijn binnengebracht.  De twee worden op Curaçao geïnformeerd over de hulpverlening die vanaf het eiland wordt verleend. Daar wordt ook bekeken of en wanneer een bezoek mogelijk is aan Sint Maarten, Saba en Sint Eustatius. De koning had al aangegeven dat hij tijdens zijn bezoek niemand in de weg wil lopen.",entertainment
"EINDHOVEN - Ter hoogte van het busstation Neckerspoel bij station Eindhoven is dinsdagavond rond kwart voor elf een scooterrijder door een stadsbus geschept. De scooterrijder raakte daarbij gewond, maar het is onduidelijk hoe ernstig de verwondingen zijn.  Als gevolg van het ongeluk, kon de bus de rit niet afmaken. Passagiers moesten een andere bus pakken of opgehaald worden door vrienden of familie.  Oorzaak Hoe het ongeluk precies heeft kunnen gebeuren, is nog onduidelijk.",entertainment
"ROERMOND/TILBURG - Rijkswaterstaat is begonnen met een onderzoek naar de oprit en tunnel waar de Tilburgse Dominique Lousberg is doodgereden. Dat schrijft De Limburger zondag. Bij het ongeluk op 19 november reed een spookrijder frontaal op haar auto, de spookrijder kwam daarbij zelf ook om het leven.  Het onderzoek wordt door Rijkswaterstaat in samenwerking met de politie uitgevoerd. Twee dingen zullen nadrukkelijk worden onderzocht: de plek waar de spookrijder de snelweg opging en de technische installatie van de tunnel.  ""Als Rijkswaterstaat kijken we daarbij naar de weginrichting en of alles helder is voor de weggebruikers. Afhankelijk van wat daar de uitkomst van is, zou dat tot aanpassingen kunnen leiden"", aldus een woordvoerster van Rijkswaterstaat aan De Limburger.  Geen bloedtestHet wordt waarschijnlijk nooit duidelijk waarom de Poolse spookrijder die bewuste nacht aan de verkeerde kant van de weg zichzelf en de 22-jarige Tilburgse doodreed. Omdat hij was overleden, kon er geen bloedtest worden gedaan om te zien of de man had gedronken.",business
"In een poging de volgens critici traag op gang gekomen hulpverlening aan Puerto Rico vlot te trekken, stuurt de Amerikaanse regering meer militairen en hulpverleners naar het door orkaan Maria zwaar getroffen eiland. Het aantal militairen wordt verdubbeld tot vijfduizend en ook wordt er meer geld vrijgemaakt. President Trump zal dinsdag het Amerikaanse eiland bezoeken, dat vrijwel zonder stroom zit en kampt met een tekort aan drinkwater en voedsel.  Puerto Rico is sinds de verovering op Spanje in 1898 een Amerikaans gebiedsdeel. De 3,5 miljoen inwoners zijn (naast Puerto Ricaan) wel Amerikaanse staatsburger, maar hebben geen volledig stemrecht. Ze mogen wel in de voorverkiezingen stemmen, maar niet in de eindronde. Tenzij ze verhuizen naar een van de 50 staten, wat ze mogen dankzij hun burgerschap.  Het Caribische eiland is dus geen Amerikaanse staat. Daardoor heeft het eiland geen volwaardige vertegenwoordiging in het Congres: de Puerto Ricaanse afgevaardigde heeft geen stemrecht. Afgelopen juni werd er nog een niet-bindend referendum gehouden over het worden van een 'echte' staat: 97 procent stemde voor, maar slechts 23 procent van de inwoners bracht een stem uit. Het Amerikaanse Congres beslist uiteindelijk of Puerto Rico de 51ste staat wordt, maar voelt daar weinig voor.  'Ik weet dat leiders niet behoren te huilen en zeker niet op televisie', aldus burgemeester Carmen Yulín Cruz van de hoofdstad San Juan, die tijdens een interview in huilen uitbarstte.  Cruz: 'Maar we zitten midden in een humanitaire crisis. We doen alles wat we kunnen, maar we moeten gauw orde op zaken stellen omdat mensen dood gaan. Er zijn mensen die al veertien dagen zonder voedsel en water zitten.' Het Amerikaanse eiland in de Cariben, waar 3,5 miljoen mensen wonen, werd de afgelopen weken in korte tijd door twee zware orkanen getroffen. De laatste, Maria, was de zwaarste die Puerto Rico in een eeuw trof. Op satellietfoto's is te zien dat vrijwel het gehele eiland 's avonds pikzwart is. Ook is er grote schade als gevolg van de vele overstromingen.  Terwijl de Amerikaanse regering steeds meer onder vuur komt te liggen wegens het uitblijven van hulp, probeerde Trump dinsdag de kritiek te weerleggen. Hij prees zijn regering juist uitgebreid voor 'geweldig goed werk' bij de hulpverlening. Hij wees erop dat de gouverneur van het eiland hem hiervoor had geprezen. 'Wij kregen een 10 voor Texas en Florida en wij zullen dat ook krijgen voor Puerto Rico', zei de president, wijzend op de federale hulp aan de twee staten die ook zwaar getroffen zijn. 'We zijn erg goed bezig.'  Trump: 'Het verschil is dat dit een eiland in de oceaan is, midden in de oceaan. Het is een grote oceaan, een hele grote. Puerto Rico is erg belangrijk voor mij. Puerto Rico heeft veel geld nodig. We hebben al massale hoeveelheden voedsel en water en andere goederen naar Puerto Rico gestuurd en we blijven dat doen - ieder volgend uur.' Hij erkende dat flinke delen van het eiland verwoest zijn en dat de infrastructuur zwaar getroffen is.  De president reageerde voor het eerst uitgebreid op de kritiek dat hij zich meer bezig hield met de rel rond protesterende NFL-spelers dan het aanpakken van de crisis op het eiland. Ook wees hij in een tweet maandag, terwijl de bevolking dringend hulp nodig had, op de forse schuldenlast van 72 miljard dollar van het eiland. Kritiek was er ook dat hij snel Texas en Florida had bezocht, samen met First Lady Melania, om de bewoners een hart onder de riem te steken, maar schitterde door afwezigheid op Puerto Rico.  'Met alle respect, meneer de president, maar het gaat niet goed met de hulpverlening', aldus de Democratische minderheidsleider in de Senaat, Chuck Schumer. Zijn collega in het Huis van Afgevaardigden, Nancy Pelosi, verzocht Trump het leger op grotere schaal in te zetten. 'De mensen daar verdienen het te weten dat hun regering er voor hen is, zonder discussie of aarzeling', aldus Pelosi. Zij reageerde op een opmerking van de Republikeinse Huis-voorzitter Paul Ryan dat Washington ervoor zou zorgen dat de bevolking 'zal krijgen wat ze nodig heeft.'  Trump besloot de federale hulp op te schroeven. Ook komt er meer geld beschikbaar bij het opruimen van de schade. In de komende dagen wordt het aantal militairen dat helpt bij de hulpverlening, verdubbeld. Verder zal het hospitaalschip Comfort naar het eiland worden gestuurd. Eerder had oud-presidentskandidaat Hillary Clinton opgeroepen om het schip snel in te zetten.  'De situatie wordt met de dag erger', aldus de Republikeinse senator Marco Rubio, die maandag Puerto Rico bezocht, over de situatie op delen van het eiland die zonder elektriciteit zitten. Hij zei dat een 'meer agressieve reactie' van de overheid nodig is om de bevolking te helpen. Volgens Rubio duurt het dagen voor hulpgoederen en materieel arriveren. Daarna gaat er nog meer tijd verloren omdat er problemen zijn met de distributie.",politics
"WAALWIJK - De politie heeft vrijdag een 24-jarige man opgepakt, omdat hij zijn 83-jarige oma van de trap zou hebben geduwd. Dat gebeurde donderdagmiddag in Waalwijk.  Na het voorval verzond de politie een melding op Burgernet over de kleinzoon. Het slachtoffer heeft vrijdag aangifte gedaan van zware mishandeling dan wel poging tot doodslag. Het incident gebeurde tijdens een woordenwisseling tussen de twee.",entertainment
"Dinsdagavond wordt het regeerakkoord gepresenteerd. Over de inhoud van dat akkoord is inmiddels al veel uitgelekt.  Sjoerd Klumpenaar  Heleen Gorris  Joram Bolle  Lisa Dupuy  7 oktober 2017  Premier Mark Rutte op het Binnenhof na afloop van de gesprekken met informateur Gerrit Zalm. Foto Bart Maat/ANP  De beoogde nieuwe coalitie van VVD, CDA, D66 en ChristenUnie is bijna klaar met de onderhandelingen. Zover, dat het regeerakkoord langs de aparte fracties kan worden gestuurd. In dit artikel staat een overzicht van wat we tot nu toe weten over de inhoud van het akkoord.  De eerste twee pagina’s van het akkoord zijn inmiddels uitgelekt: BNR Nieuwsradio meldde dinsdagmorgen dat het akkoord draait om “minder Den Haag en meer Nederland”. Dit zou er in de praktijk op neerkomen dat burgers in hun portemonnee gaan merken dat de economie aantrekt.  Verder wordt in de eerste pagina’s gesproken over een nieuwe balans tussen flexibele banen en vaste banen. Het moet voor werkgevers aantrekkelijker worden om werknemers in vaste dienst te nemen. Ook wordt gesproken over een “vergroening van het belastingstelsel” en komt er een nationaal klimaatplan.  Ook moeten Nederlanders trotser worden op de Nederlandse identiteit - een onderwerp dat duidelijk uit de koker van het CDA komt, dat daar in de verkiezingscampagne op hamerde. Eerder lekte al uit dat er op scholen meer aandacht komt voor de betekenis van het Wilhelmus en de Nederlandse grondwet.  Een van de maatregelen die wordt getroffen om klimaatverandering tegen te gaan, is het opleggen van een vliegbelasting van 200 miljoen euro per jaar. De extra belasting zorgt voor grote weerstand van de luchtvaartsector, die niet wacht op de presentatie van het regeerakkoord en al in actie is gekomen.  De vier nieuwe coalitiepartijen trekken extra geld uit voor ontwikkelingssamenwerking. In totaal zou het om een bedrag van meer dan 1,57 miljard euro gaan, zo bevestigen Haagse bronnen aan ANP na berichtgeving van de NOS. Er zal vooral steun komen voor wat de instabiele ring rond Europa genoemd wordt. Ook komt er extra geld voor ontwikkelingssamenwerking en diplomatie.  Er stond al 400 miljoen gereserveerd voor ontwikkelingshulp en buitenlandse handel in 2018. Daar komt volgens het nieuwe coalitieakkoord 400 miljoen euro bij. Voor 2019 staat 418 miljoen gereserveerd, in 2020 stijgt dit naar 504 miljoen en tot slot in 2021 met 431 miljoen euro.  Meer geld voor ontwikkelingssamenwerking was een wens van onder meer de ChristenUnie en het CDA.  Een plan uit de koker van D66: er komt een proef met gereguleerde wietteelt. De marihuana wordt landelijk geteeld, om vervolgens in tien gemeenten te worden verkocht. Dat meldt RTL Nieuws zaterdag. Bij de proef wordt gekeken of de criminaliteit afneemt en de drugs minder schadelijke stoffen bevatten als er gereguleerd geteeld wordt.  Het is het idee dat middelgrote en grote gemeenten zich aanmelden. Dat de proef met legale wiet er komt is bijzonder, omdat een wetsvoorstel van D66 om de wietteelt te reguleren vorig jaar werd weggestemd door VVD, ChristenUnie en CDA.  De Volkskrant schreef zaterdag over de gekozen burgemeester: de grondwetswijziging die daarvoor moet zorgen, heeft de goedkeuring van de formerende partijen.  Het raadgevend referendum valt weg, zeggen bronnen tegen de Volkskrant. Ook buiten de aanstaande coalitie is weinig steun voor de volksraadpleging, ook niet voor een bindende variant. Het afgenomen enthousiasme over het referendum zou komen door de uitkomsten van het Oekraïne-referendum.  Volgens de Telegraaf wordt de vervroegde vrijlating van gedetineerden geschrapt. Nu geldt dat gestraften bijna altijd worden vrijgelaten zodra ze tweederde van de straf hebben uitgezeten. In de plannen van de nieuwe coalitie wordt dat “automatisme” geschrapt. Alleen wie daadwerkelijk kan aantonen zich goed te hebben gedragen in de gevangenis, wordt vervroegd in vrijheid gesteld.  Sinds het ‘souteneursverbod’ in 2000 werd geschrapt, is prostituee een legaal beroep. Financieel voordeel halen uit seksuele dienstverlening van anderen keert nu weer terug in het Wetboek van Strafrecht, als het aan de nieuwe coalitie ligt.  Ook komt er een verplicht vergunningstelsel voor prostituees, en een uitstapprogramma. Gemeenten als Amsterdam, Utrecht en Den Haag hanteerden al een vorm van het registreren van prostituees, maar de bestuursrechter en de Autoriteit Persoonsgegevens beoordeelden deze praktijk onlangs als in strijd met de Wet bescherming persoonsgegevens.  Rond het thema asiel hebben de formerende partijen veel compromissen gesloten. Nederland neemt enkele honderden extra vluchtelingen op, maar het kinderpardon wordt niet verruimd. Verder komen er acht locaties voor de opvang van uitgeprocedeerde asielzoekers.  Op het internationale toneel wil het kabinet meewerken aan nieuwe vluchtelingendeals, vergelijkbaar met de afspraken tussen de EU en Turkije. Zulke nieuwe deals zouden dan worden gesloten met Noord-Afrikaanse landen.  Voor Defensie wordt in het nieuwe akkoord 1,5 miljard euro extra vrijgemaakt, na decennialange bezuinigingen. Binnen de krijgsmacht is er de hoop dat daarmee niet alleen nieuw materieel wordt aangekocht, maar dat ook wordt geïnvesteerd in de werknemers.  Eerder deze week werden meer maatregelen bekend. De formerende partijen trekken 770 miljoen euro uit voor leerkrachten: daarvan is 270 miljoen voor de salarissen, de rest wordt ingezet om de werkdruk te verlagen. Op de scholen moet les worden gegeven over het Wilhelmus en het is de bedoeling dat leerlingen minstens eenmaal het Rijksmuseum en de Tweede Kamer bezoeken.  Het leenstelsel in het hoger onderwijs blijft in stand, tegen de zin van CDA en ChristenUnie in. Om toekomstige studenten niet te ontmoedigen en de eventuele schulden voor studenten laag te houden, betalen eerstejaarstudenten vanaf het collegejaar 2018-2019 de helft van wat ze nu betalen: 2.006 euro.  Het belastingstelsel gaat op de schop, met als beoogd doel een eenvoudiger stelsel. Vooral voor middeninkomens moet de belasting omlaag gaan en ook het aantal schijven gaat terug van vier naar twee. Het lage algemene btw-tarief (dat geldt op goederen als de dagelijkse boodschappen) gaat daardoor wel omhoog, van 6 naar 9 procent. Het hoge btw-tarief blijft 21 procent.  De hypotheekrente zal vanaf 2020 versneld worden afgebouwd. In de vier jaar daarna neemt de aftrek jaarlijks met drie procentpunten af, totdat het laagste belastingtarief is bereikt.  De dividendbelasting wordt afgeschaft. Het nieuwe kabinet wil het hiermee aantrekkelijker maken voor buitenlandse bedrijven om zich in Nederland te vestigen. Bedrijven moeten in Nederland belasting betalen oer het dividend dat ze uitkeren aan hun aandeelhouders. Volgens critici zou afschaffing van deze belasting zorgen voor een beter vestigingsklimaat.  Ook voor de arbeidsmarkt zijn plannen gemaakt. In de Wet Werk en Zekerheid wordt een aantal wijzigingen doorgevoerd. Zo versoepelen de partijen de regels rond flexcontracten.  Kleine en middelgrote bedrijven (met maximaal 25 werknemers) hoeven straks het salaris van zieke werknemers maar één jaar door te betalen, in plaats van twee. De partijen hopen dat werkgevers eerder vaste contracten aan hun werknemers aanbieden.  Vanaf 2019 krijgen nieuwe vaders de optie langer met vaderschapsverlof te gaan. Het verlof gaat van twee naar vijf dagen, met de mogelijkheid om vijf weken aanvullend verlof aan te vragen. In het aanvulled verlof, dat in juli 2020 moet worden ingevoerd, verdient de vader nog 70 procent van het salaris.  De NOS meldt dat de overheid voortaan veel minder vaak aan burgers gaat vragen hun geslacht in te vullen. De overheid moet genderneutraler te werk gaan, hebben de formerende partijen afgesproken. Ook is het plan artikel 1 van de grondwet - verbod op discriminatie - uit te breiden.  Bij zaken als paspoortaanvragen zal de overheid nog wel blijven registreren of iemand man of vrouw is. Maar als het niet relevant is voor de zaak waar het over gaat, zoals in brieven over gemeentelijke belastingen, dan zal de overheid niet meer naar geslacht vragen. Enkele gemeentes hebben al zulke maatregelen doorgevoerd in de laatste maanden.  De nieuwe coalitie wil ook artikel 1 van de grondwet aanvullen. Nu luidt dat: “Allen die zich in Nederland bevinden, worden in gelijke gevallen gelijk behandeld. Discriminatie wegens godsdienst, levensovertuiging, politieke gezindheid, ras, geslacht of op welke grond dan ook, is niet toegestaan.” In die opsomming moeten ook een handicap en seksuele oriëntatie komen te staan.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",politics
"'Zolang er wordt gesnoven zal er geweld op straat blijven plaatsvinden', zegt criminoloog en lector straatcriminaliteit Jan-Dirk de Jong. Volgens De Jong is een bewustwordingscampagne nodig, zodat gebruikers weten wat de gevolgen van drugshandel zijn.  De Jong vindt dat gebruikers 'geen boter op hun hoofd moeten hebben'. Hij verwijst naar de grote gebruikersmarkt, waartoe (volgens de criminoloog) ook de Zuidas behoort. Hij pleit daarom voor een bewustwordingscampagne.  'Ruzies, concurrentie, afgepakte partijen', cocaïnehandel is volgens Aalbersberg de stuwende kracht achter het geweld in de stad. Bijkomend probleem is dat de politie handen tekort heeft om het drugsprobleem aan te pakken.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Elektrische apparaten zorgen vaak voor brand in huis. Meestal is het 's nachts opladen van een smartphone of tablet de boosdoener. Maak jij je hier weleens schuldig aan?  Ja, bijna iedere nacht zelfs  41%  Ja, soms, ook al weet ik dat het onverstandig is  20%  Nee, ik laad alleen overdag op  39%  Aantal keer gestemd: 732 keer  Jaime van Gastel uit Almere is een man met een missie. In het dagelijks leven is hij manager van een kledingzaak, maar hij heeft een opvallende hobby: boeven vangen. Daar reist hij stad en land voor af. Gisteren was hij hiervoor in Tilburg. Een goede zaak?",entertainment
"MST wordt langzaam financieel weer gezond. Toch worden ook dit jaar opnieuw 168 voltijdbanen wegbezuinigd. Voor het overgrote deel gaat dat via natuurlijk verloop. Dat zegt de raad van bestuur, dat woensdag het personeel bijpraatte over het verloop van de reorganisatie. 1Twente Enschede sprak over de situatie met woordvoerder Lars Wormgoor. Beluister dat item hieronder terug.  Deze werd in 2016 aangekondigd, kort nadat het nieuwe ziekenhuis aan het Koningsplein was geopend. MST draaide in 2016, mede als gevolg van de nieuwbouw, een megaverlies van 17 miljoen euro. Door fors in te grijpen is het verlies over 2017 beperkt gebleven tot 3 miljoen op een omzet van 420 miljoen euro.  „Dat is een bijzondere prestatie waar we met ons allen heel hard aan hebben gewerkt”, aldus voorzitter Bas Leerink van de raad van bestuur. In 2017 is het totaal aantal voltijdbanen gereduceerd met 8 procent. In absolute getallen ging het om 155 banen.  Het overgrote deel daarvan waren tijdelijke contracten die niet werden verlengd en oudere medewerkers die met pensioen gingen. Uiteindelijk moesten 44 personeelsleden worden herplaatst, waarvan er in een later stadium tien boventallig werden.  „Deze mensen zitten nog in het sociaal plan. We proberen ze binnen of buiten het ziekenhuis ander werk te geven”, zegt Leerink. Hij erkent dat het na de inkrimping van vorig jaar nu lastiger wordt om opnieuw personeel aan een ander perspectief te helpen.  Quote  Een ander werkproces vraagt de eerste tijd vaak gewenning en soms tijdelijk een stapje extra  Bas Leerink  Het ziekenhuis heeft veel parttimers. Daardoor geldt voor meer mensen dan het genoemde aantal van 168 ander werk moet vinden. Ook nu vertrekt het overgrote deel via natuurlijk verloop, verwacht de raad van bestuur.  Vorig jaar zomer zeiden de bestuurders Bas Leerink en Rinus van Riel in deze krant naar aanleiding van de reorganisatie dat medewerkers niet harder hoeven te gaan werken. Die uitspraak viel toen totaal verkeerd op de werkvloer. Velen ervaren juist dat de werkdruk alleen maar toeneemt.  Bas Leerink, achteraf over deze opmerking: „Ik begrijp de wrevel. Deels hebben medewerkers ook gelijk. We wilden ermee zeggen dat we werkwijzen slimmer en efficiënter maken, waardoor mensen uiteindelijk niet harder hoeven te werken. We snappen heel goed dat men dit anders ervaart. Een ander werkproces vraagt de eerste tijd vaak gewenning en soms tijdelijk een stapje extra.”  Na de opening van het nieuwe ziekenhuis in 2016 (bouwkosten: 290 miljoen) kwam MST met een pakket aan bezuinigingsmaatregelen dat 30 miljoen euro moet opleveren. Onder meer door banenreductie is 13 miljoen daarvan nu bereikt. Door dit jaar opnieuw 8 miljoen te besparen, moet het ziekenhuis aan het eind van 2018 voor het eerst weer zwarte cijfers schrijven.  Lukt dat, dan blijft er voor het laatste jaar van de reorganisatie (2019) nog een bezuinigingsopdracht over van 9 miljoen. „Daarna is het klaar en is MST financieel weer gezond”, aldus de financiële expert binnen de raad van bestuur, Rinus van Riel.  Hij is expert in het financieel weer gezond maken van noodlijdende ziekenhuizen en werd met die opdracht tijdelijk bij MST binnengehaald. In september zit de klus erop voor Van Riel en vertrekt hij.  Niet iedere dokter zijn eigen snijmes MST wil in 2018 naast banenreductie vooral sterk bezuinigen op materiële kosten. Dit moet binnen de hele kortingsoperatie de helft van de totale bezuinigingsopdracht opleveren: namelijk 15 miljoen. Enkele voorbeelden van wat er gebeurt: - In de operatiekamers gaan alle dokters met dezelfde instrumenten werken. Niet iedereen heeft dus meer z’n eigen materiaal. Via deze maatregel reduceert het ziekenhuis het totaal aantal instrumenten met 15 procent. - De inkoop van materialen en medicijnen wordt slimmer en efficiënter. MST beperkt het aantal leveranciers. Met de bedrijven die overblijven wordt scherp onderhandeld. - Elke afdeling binnen het ziekenhuis heeft een eigen ‘waste-officer’ die verantwoordelijk is voor minder verspilling van materiaal. Allemaal samen moeten de maatregelen van de officers in 2018 twee miljoen euro opleveren. - Poliklinieken krijgen gezamenlijke balies en afdelingen fuseren.  Cijfers op een rij - Het ziekenhuis schrapt ruim 300 banen. Vorig jaar is het aantal van 155 bereikt, dit jaar rest nog 168 voltijdbanen. - De bezuinigingsopdracht voor 2018 is 8 miljoen. Als dat lukt, dan schrijft het ziekenhuis aan het eind van dit jaar voor het eerst weer zwarte cijfers. Een bescheiden winst van 4 miljoen is de prognose.",business
"RIJSBERGEN - De politie heeft vrijdag in Rijsbergen de chauffeur van een geldtransportwagen aangehouden. De man gedroeg zich vreemd in en rond de transportauto.  De geldtransportwagen stond rond halftwaalf bij een bank aan de Sint Bavostraat. Een vrouw zag bij de bank een donker geklede man staan die een doek voor zijn gezicht trok en vervolgens richting de transportauto liep. De getuige vertrouwde dat niet en belde de politie.  Misplaatste grap?Toen de politie ter plaatse was, bleek dat de verdachte man de bestuurder van de transportwagen was. Hij kon de agenten niet vertellen waarom hij zich zo gedroeg.  Het werd de politie niet duidelijk of het om een misplaatste grap ging of dat er meer aan de hand was. De chauffeur is voor verder onderzoek meegenomen naar het politiebureau.",entertainment
"Slaapmiddelen doen meestal niets, of iets anders dan je denkt.  Wim Köhler  22 november 2014  Foto's Lars van den Brink  Nederlandse dokters zijn terughoudend met slaappillen. Dat hebben ze met elkaar afgesproken. En het kostte ze veel moeite, want jarenlang gaven huisartsen automatisch herhaalrecepten voor slaappillen. Voor de patiënten – vaak oudere vrouwen – was het even moeilijk. Die moesten afkicken. Slaapmiddelen zijn verslavend en verliezen hun werking al na een dag of veertien. Maanden- of jarenlang slikken heeft dus nauwelijks zin. Huisartsen geven nu liefst geen medicijnen meer tegen slaapklachten, maar raden aan om meer te bewegen en niet de hele avond naar een beeldscherm te kijken. Neem rust, pieker niet en drink ook niet te veel koffie en alcohol. Gedragsverandering dus. Er zijn slaapcursussen.  Als dokters toch pillen voorschrijven geven ze maar voor vijf tot tien dagen pillen mee. Met het advies om er niet iedere dag een te nemen. Kortwerkende, zogenaamde benzodiazepinen, zoals temazepam en zolpidem, hebben de voorkeur. Alleen de apotheek verstrekt die. De vraag is of door dit strenge pillenregime meer mensen vluchten naar – in Nederland of het buitenland – vrij verkrijgbare slaappillen. Een overzicht.  Donormyl, bevat een anti-allergiemiddel met versuffende bijwerking  Zijn in Frankrijk, Spanje en Portugal zonder recept te koop. In Nederland niet – ook niet op recept. De slaapverwekkende stof is doxylamine. Dat is een antihistaminicum: een middel tegen allergie en hooikoorts. Maar het is een stokoud antihistaminicum dat ook in de hersenen terechtkomt. Daar hebben ze een versuffende bijwerking en zo werden die medicijnen uit de jaren vijftig en zestig ook slaapmiddelen. Die oude middelen mogen in Nederland niet meer worden verkocht. Doxylamine geeft snel gewenning. Dan werkt het niet beter dan een neppil. Dat schijnt al snel, soms al na drie dagen gebruik, het geval te zijn.  Tylenol PM, bevat een anti-allergiemiddel  In de Verenigde Staten veelgebruikt en vrij te koop. Niet in Nederland verkrijgbaar. Let bij aankoop op de toevoeging PM. Tylenol zonder die toevoeging is hetzelfde als de pijnstiller paracetamol. In de VS heet diezelfde stof acetaminophen. Die zit ook in Tylenol PM maar het slaappilkarakter krijgt deze pijnstiller doordat er ook diphenhydramine in zit. Dat is net zo’n versuffend allergiemedicijn als in Donormyl en Dormidina zit – een oud antihistaminicum.  Is in Nederland een favoriete, vrij verkrijgbare slaappil en bij iedere drogist te koop. Maar de wetenschap is niet enthousiast over de werking. De samenvattende conclusie uit vrij veel onderzoeken is dat alleen 55-plussers met langdurige slaapklachten er 9 tot 15 minuten eerder door inslapen. Maar ze slapen niet langer door. Bij jongere mensen werkt het niet. Aan de onderzoeken onder ouderen mochten mensen met psychische problemen en mensen die veel koffie en alcohol dronken niet meedoen. Dus het is de vraag of het bij die mensen wat doet. Tegen een jetlag werkt melatonine wel. Het is te koop in tabletten tot 5 milligram.  Vraag de drogist naar melatonine en er komt vaak een huismerk of iets van Sleepzz uit de kast. Drie producten van dat merk zijn gebouwd op melatonine. In Melatonine Original zit vreemd genoeg maar 0,1 milligram per pilletje. Volwassenen krijgen het advies om ’s avonds 10 pilletjes naar binnen te slaan. Wie overstapt naar Sleepzz Power Sleep (1 milligram melatonine), Melatonine Forte (1,5 milligram) of Extra Forte (1,9 milligram) komt al dichter bij de doses die in onderzoek zijn gebruikt (en niet werken).  Er is ook nog Sleepzz Magnesium, met 0,5 milligram melatonine, passiebloemextract, magnesium en zink. Er is één onderzoek onder verpleeghuispatiënten waarbij melatonine (in tien keer hogere dosering), magnesium (in drie keer hogere dosering) en zink de slaap wel iets lijkt te verbeteren. Maar verder is magnesium vooral bekend als middel om kuitkramp en rusteloze benen tegen te gaan.  De richtlijn van huisartsen over slaapproblemen zegt (op grond van al het onderzoek dat er is gedaan) dat valeriaan niet werkt. Een studie uit 2010 vatte alle tot dan uitgevoerde onderzoeken samen. Inslapen wordt niet beter door valeriaan. De slaapkwaliteit verbetert misschien een beetje. De dosering liep flink uiteen: 60 tot 900 mg valeriaanextract per dag. In Nederland overheerst Valdispert de valeriaanmarkt.  Valdispert bestaat in vele varianten, waarvan er een paar op goede slaap zijn toegespitst. Naast valeriaan zit er hop in (Valdispert Nacht) of passiebloem en melatonine (Valdispert Nacht Extra Sterk). Tot vorig jaar was er Valdispert Good Night, met extract van de papaverplant slaapmutsje. Dat is van de markt. Slaapmutsje had alleen zijn naam mee. Ook van hop en passiebloem hoeft de slapeloze niets te verwachten. Valdispert doseert zijn extracten vreemd. De hoeveelheid melatonine in Valdispert Nacht Extra Sterk is met 0,10 milligram extreem laag. Op de bijsluiter van Valdispert Nacht staat de aanbevolen dagdosering valeriaanwortelextract op 500 tot 750 milligram. Op de bijsluiter voor Valdispart Nacht Extra Sterk is de dagdosis valeriaanwortelextract echter 2 tot 3 keer zo laag: 250 milligram.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",business
"Maandag, 14 augustus 2017 om 20:51  Sofiane Feghouli is speler van Galatasaray, zo meldt de club maandag kort voor de wedstrijd tegen Kayserispor via de officiële kanalen. De 27-jarige middenvelder is voor een bedrag van 4,25 miljoen euro overgenomen van West Ham United. De Algerijn heeft voor vijf seizoenen getekend en gaat jaarlijks 3,85 miljoen euro verdienen.  De 44-voudig international had nog een contract tot medio 2019 bij West Ham, maar die verbintenis heeft Cim Bom afgekocht. Feghouli is na Bafétimbi Gomis, Mariano, Fernando, Maicon, Badou Ndiaya en Younès Belhanda de zevende zomeraanwinst voor de Turkse topclub. Onder anderen Bruma, Lukas Podolski, Semih Kaya en Wesley Sneijder verlieten de club van trainer Igor Tudor.  Een bericht gedeeld door Voetbalzone.nl (@instavoetbalzone) op 14 Aug 2017 om 11:50 PDT  Feghouli kan naast een jaarlijkse gage van 3,85 miljoen ook rekenen op enkele bonussen, mits hij veel speelt bij Galatasaray. Na tien officiële optredens ontvangt de middenvelder 75.000 euro en dat bedrag krijgt hij nogmaals als hij de twintig wedstrijden aantikt. Als de Turkse club de groepsfase van de Champions League bereikt, krijgt Feghouli 170.000 euro en als de Europa League wordt gewonnen, mag hij 85.000 euro bijschrijven.  ""Ik wacht hier al een lange periode op. Soms duurt het even"", zegt Feghouli op de website van zijn nieuwe club. ""Ik ben vandaag voor het eerst in het stadion geweest. Het is spectaculair. Ik hoop mijn ploeggenoten snel te ontmoeten en spoedig in dit stadion te mogen spelen. Ik ben hier gekomen om kampioen te worden. Ik heb getekend bij een historische club en ik hoop dat het wordt wat ik ervan verwacht.""  Goede zaak, presteerde voor geen meter dus mooi verkopen. Vier miljoen voor een speler die transfervrij gehaald is, helemaal niet gepresteerd heeft, lekker gedaan hoor! Wens hem veel succes bij Galatasaray, een topgozer en hij gaat aardig wat verdienen zo te zien.  Sofiane Feghouli is speler van Galatasaray, zo meldt de club maandag kort voor de wedstrijd tegen Kayserispor via de officiële kanalen. De 27-jarige middenvelder is voor een bedrag van 4,25 miljoen...Lees verder",entertainment
"Dagelijks op de hoogte blijven van het laatste nieuws op Emerce? Schrijf je dan nu in voor de nieuwsbrief.  Personalisatie: het einde van de marketeer? Met de komst van de huidige technologie lijkt de marketeer overbodig. Marketingcampagnes worden steeds meer geautomatiseerd, waardoor er alleen nog maar een analytische rol voor de marketeer is weggelegd. Of toch niet? Weten hoe personalisatie uw bedrijf beïnvloedt? Download dan nu de whitepaper!",other
"TILBURG - Brabantse studenten lijken niet warm te lopen voor een bijbaantje als 'sugarbaby'. Woensdag kondigde het bedrijf Rich Meets Beautiful aan dat ze escortdames zoekt in vijf Nederlandse studentensteden, die worden gekoppeld aan rijke sugardaddy's. Er zouden zich al 10.000 vrouwen hebben aangemeld. Ruim tweederde van de aanmeldingen bestaat uit studentes tussen de 18 en 26 jaar.  De sugarbaby's komen vooral uit Amsterdam, Rotterdam en Utrecht. Maar ook in Tilburg en Eindhoven zijn er studenten op zoek naar sugardaddy's. Tijdens onze rondgang op de campus van Tilburg University zijn de meningen verdeeld: ""Ik zou het zelf nooit doen, maar als je op deze manier wat bij wilt verdienen, moet je dat vooral lekker zelf weten"", zegt een tweedejaars studente economie.  Een sugar baby wordt gekoppeld aan een sugar daddy, die haar maandelijks een fiks bedrag betaalt. In ruil hiervoor moet ze regelmatig met haar suikeroom op stap. Al dan niet met een 'happy ending'.  ""En dat doen meiden hier op onze universiteit ook?!"", klinkt het bijna verontwaardigd uit de mond van een rechtenstudente in Tilburg. ""Er zijn toch genoeg andere manieren om geld te verdienen. ""Ik zou het in elk geval maar niet melden op mijn CV"". VerbodIn een aantal Belgische steden heeft het Noorse Rich Meets Beautiful een reclameverbod gekregen en ook mensenrechtenorganisaties hebben grote moeite met de manier waarop het bedrijf te werk gaat. CDA-Kamerlid Madeleine van Toorenburg uit Rosmalen wil daarom dat er ook in Nederland paal en perk wordt gesteld aan de activiteiten van het internetbedrijf.  De website van Omroep Brabant maakt gebruik van functionele en analytische cookies om inzicht te krijgen in de werking en effectiviteit van www.omroepbrabant.nl. De verzamelde gegevens worden niet gebruikt om activiteiten van individuele gebruikers te volgen, maar zijn nodig om de website goed te laten functioneren. De advertentie en social media cookies van derden verzamelen mogelijk ook gegevens buiten de website van Omroep Brabant. Door op accepteren te klikken, geef je toestemming voor het plaatsen van cookies bij bezoek aan deze website. Meer weten over deze cookies? Klik dan op info.",business
"De Leidse cabaretier Jochem Myjer (40) is in het huwelijksbootje gestapt met zijn grote liefde Marloes Nova (40). Bij een feestelijke foto, waarop Jochem zielsgelukkig de hand van zijn vrouw vasthoudt, geeft hij op Twitter toe dat hij stiekem getrouwd is.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  De twee gaven dit weekend een feest om hun 40-jarige verjaardag te vieren. Dat liep uit de hand tot een bruiloft. Jochem: ,,We zijn getrouwd waar iedereen bij was. En dat het magisch was. Mag ik U voorstellen aan mevrouw Myjer-Nova (alias de Leidinggevende). Omdat liefde uiteindelijk alles overwint.''  Uiteraard waren hun kinderen Melle en Limoni bij het jawoord aanwezig en werd er volop gedanst. Op de gastenlijst stonden onder anderen Peter Heerschop en actrice/zangeres Ricky Koole, die haar tranen niet kon bedwingen. ,,Wat een supermooie avond was dat! Zo blij dat ik er bij mocht zijn. Zoveel tranen weggepinkt, niet normaal...'', twittert ze. Volgens Jochem is 'adrenaline een bitch' als Ricky hem vanochtend vraagt of hij niet moet uitslapen. Cabaretière Claudia de Breij beaamt dat.  Soulvation-zangeres Marloes, die sinds 2006 samen is met de succesvolle cabaretier, heeft nu een dubbele achternaam: Myjer-Nova.",entertainment
"OOSTERHOUT - Op sociale media is een felle discussie losgebarsten over het prijsverschil tussen de reguliere stapbonnen met carnaval (2,40 euro) en de Kaaicoins (2,00 euro) die Dré de Jong voor zijn carnavalscafé Ter Overname introduceert.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  De aanzet was een Facebookbericht van Dianne Minkels, eigenaresse Café Oud Brabant. Zij schrijft: ,,De carnavalsbonnen zijn dit jaar met de carnavalsstichting vastgesteld op 2,40 euro per bon. De grote carnavalscafés wilden op 2,30 euro blijven, maar een aantal anderen wilde omhoog. Waaronder Dré de Jong. Dus Dré stemde voor 2,40 euro en nu gaat hij in zijn pop-up-café Kaaicoins' voor bier of fris verkopen voor 2,00 euro.''  Op Facebook is er inmiddels tientallen keren op het bericht gereageerd. Van de meesten krijgt Minkels bijval. Van 'ik vind dit niet kunnen naar de andere uitbaters toe' tot 'misselijke streek' en 'de opbrengst van de stapbon komt juist ten goede aan de carnaval'. Sommigen roepen zelfs op de coins te 'boycotten'. Een enkeling neemt het op voor De Jong, schrijft dat er 'een gedachte achter de coins zit'.  Jan Schellekens van Oud Brabant wil 'verder geen woorden vuilmaken' aan het Facebookbericht. ,,Het is vanuit ons een constatering. Dat mensen onder het bericht vervolgens losgaan, is aan hun. Daar ging het ons ook niet om.'' Minkels wil alleen nog toevoegen dat het café met carnaval misschien nog iets extra's gaat doen, in verband met de prijsstijging. ,,Een rondje weggeven of grotere glazen.''  Dré de Jong over de berichten op sociale media: ,,Het klopt dat ik voor 2,40 euro heb gestemd in de vergadering.'' Volgens hem is die prijsstijging nodig omdat de horeca ook met hogere kosten te maken heeft. ,,Maar het klopt absoluut niet dat ik de stapbonnen wil ondermijnen. Ik ben daar juist groot voorstander van. Daarnaast draag ik met de coins gewoon een deel af aan de carnavalsstichting.''  De Kaaicoins zijn volgens hem niets meer dan een ludieke actie. ,,Marketing voor het tijdelijke café én zo heb ik vooraf ook al wat inkomsten, zodat ik het café kan inrichten.'' Over de kritiek zegt hij dat 'men niet goed weet wat het concept is'.  ,,Eerlijk: in alle haast heb ik dat ook niet goed gecommuniceerd. De coins zijn maar één week te koop, niet tijdens carnaval. Bewust een beperkt aantal, niet meer dan zevenhonderd. Ze kosten 2,00 euro, maar zoals de bitcoins, kan de koers wisselen. Het kan dus zijn dat mensen met carnaval moeten bijbetalen. Maar de waarde kan ook hoger uitvallen, als er meer munten worden verkocht, en ja dan kun je voor die 2,00 euro misschien wel een biertje drinken. Maar dan kost dat mij toch geld?''  De Oosterhoutse Carnavalsvereniging de Smulnarren (OCS) heeft 'geen standpunt' over de Kaaicoins, zegt voorzitter Jack Erlings. Wel zegt Erlings: ,,Elk jaar is er wel een café dat in de aanloop naar carnaval met eigen bonnen komt. Met de horeca hebben we afgesproken dat er tijdens carnaval geen andere munten worden verkocht dan de stapbonnen. Maar dat is nooit helemaal waterdicht. Is meer iets op basis van vertrouwen.''  Nieuwsapp Download de gratis nieuwsapp van BN DeStem en blijf zo altijd en overal op de hoogte van het laatste (sport)nieuws. 24 uur per dag al het nieuws uit uw buurt of stad en het belangrijkste nieuws uit binnen- en buitenland. Gratis, overzichtelijk en snel! Download de app hier voor iOS en hier voor Android!  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"EINDHOVEN - Een bejaarde vrouw is op klaarlichte dag van haar pinpas bestolen. De man die woensdag met het bankpasje geld opnam in Eindhoven staat op beeld. De politie heeft zijn foto’s op internet gezet.  De man heeft volgens de politie een paar honderd euro van de rekening van de vrouw geplunderd. Of hij ook de pas van haar heeft gestolen, is niet bekend.  De politie heeft de foto's openbaar gemaakt in de hoop dat getuigen zich melden. Mensen die de man herkennen, wordt gevraagd contact op te nemen met de politie.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Het Parool is er ""mismoedig"" en ""razend"" over dat misdaadverslaggever Paul Vugts al ruim drie maanden zit ondergedoken. ""Het is een situatie die je zou verwachten op Sicilië, of in Mexico. We moeten vaststellen dat het ook de Nederlandse werkelijkheid is"", schrijft de hoofdredactie in de krant van zaterdag.  In oktober werd bekend dat de journalist was ondergedoken. Dit gebeurde omdat er ""concrete en gedetailleerde informatie over dreiging vanuit het criminele milieu"" was binnengekomen bij justitie. Dit vanwege Vugts' publicaties in Het Parool en zijn recente boek Afrekeningen - De onderwereldoorlog op straat en in de rechtszaal.  ""Hij staat al meer dan honderd dagen op een dodenlijst. Een dreiging die als serieus wordt beoordeeld door specialisten, met als gevolg dat Vugts en zijn geliefden hun huis én hun stad moesten verlaten"", aldus de krant.  Vugts schrijft ""vanuit zijn safehouse, met hulp van zijn mobiele telefoon en beveiligers, gewoon door en dat zal hij blijven doen. Omdat hij persvrijheid als een recht beschouwt en ook als een plicht.""",entertainment
"HENGELO - Leo de Groot (75) laat twee blunders van de provinciale treinvervoerder Blauwnet niet lauw-lauw. Nadat hij en zijn vrouw Marijke (72) twee avonden een blauwtje liepen, letterlijk, komen de Hengeloërs in actie. ,,Ik laat het er niet bij zitten'', zegt de vuttende ketelbouwer van Stork strijdbaar.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Het echtpaar bezocht vrijdagavond de show van cabaretier Dolf Jansen in het Rabotheater. In de pauze genoten ze van een wijntje, ze hadden een topavond in de Hengelose schouwburg. ,,Aan het eind van de voorstelling checkte ik op mijn telefoon de app van NS-reisplanner. Die meldde dat we gewoon per trein van Hengelo-Centraal naar Groot Driene (Hengelo-Oost) konden. Dat station is op 200 meter van ons huis. Daarom reizen we heel veel per trein'', vertelt hij.  Maar als ze de Blauwnet-trein van 22.18 uur richting Oldenzaal willen nemen, meldt een infobord dat die rit gecanceld is. De bus of een taxi is geen optie. ,,Je wordt een beetje opstandig en denkt: wij gaan lopen. Dat had als enige voordeel dat we alle kerstversieringen onderweg hebben kunnen bewonderen.'' Ze moeten stevig doorlopen om binnen een half uur thuis te zijn.  De volgende avond bezoeken ze het Tubantia-kerstconcert in Enschede. De heenreis, per trein, verloopt soepeltjes. ,,We kozen bewust de trein, met het oog op parkeren in Enschede.'' Voor ze terugreizen checkt hij opnieuw de NS-Reisplanner. Weer geeft de app aan dat ze 'gewoon' terug kunnen treinen naar Hengelo-Oost. De praktijk is weerbarstig. Het infobord meldt opnieuw dat een rit is geschrapt, die van zaterdag 22.48 uur richting Oldenzaal. Opnieuw lopen de echtelieden naar huis. ,,Ik werd steeds kribbiger.'' Leo de Groot dient voor de jaarwisseling een klacht bij Blauwnet.  De woordvoerder van die vervoerder reageert niet op ons verzoek terug te bellen. Een ingesproken bericht op de voicemail blijft onbeantwoord.",entertainment
"De provincie, hoogheemraadschap en andere overheden willen het strand in de Noordkop op slot gooien. Dit om de natuur te beschermen.  De bouw van onder meer strandhuisjes en het houden van grote evenementen op het strand wordt daarmee tegen gegaan. Het grote vliegerfeest, begin september, op het strand loopt daardoor gevaar.  Ook andere initiatieven ten gunste van de recreatie worden met dit ’Kustpact’ gedwarsboomd. Dit kan de ondernemers veel geld kosten. De natuur beschermen is prima, maar er moet ook geld verdiend worden. De stelling luidt daarom: Het strand mag niet op slot.",politics
"Wat is er verdrietiger dan op een zonnige voorjaarsochtend de tuin in te lopen om te kijken naar al die nieuwe, frisgroene blaadjes... en te ontdekken dat er alleen nog maar korte stompjes staan?  Ja, ik waarschuw u alvast: dit wordt weer een moordlustig stukje. Vol met methoden om van een hinderlijk schepsel af te komen. Want hoeveel kommer en kwel de tuinier op zijn tuinpad ook tegenkomt, de ergste van al deze kommers is ontegenzeggelijk de slak. Er is al veel geschreven over de slak. Over liever gezegd: over de beste manier om hem onschadelijk te maken. Voordat we daar nog een hoofdstukje aan toevoegen, wil ik iets met u afspreken. En dat is dat we de tuinslak en heesterslak met rust laten, want die eten geen slaplantjes, hosta’s en andere favoriete tuinplanten. Alleen de naaktslak en de segrijnslak doen dat.  Onze woede richt zich dus op de grote, grijsbruine segrijnslak en de dakloze naaktslak. Om van ze af te komen, zult u een strategie moeten bedenken. Bestrijden met alle middelen die er zijn? Lokken met iets lekkers en ze dan vernietigen? Ze hun levensvreugde ontnemen? Of de tuin volzetten met planten die ze niet lusten?De meest drastische methode is het strooien van slakkenkorrels. Niet die giftige blauwe, want die roeien niet alleen slakken uit maar ook vogels, egels en alle andere dieren die slakken eten. Wil je beslist korrels, gebruik dan Escar-Go van Ecostyle, die zijn onschadelijk voor slakkeneters.  Naaktslakken zijn te bestrijden met Nemaslug. Dat zijn parasitaire aaltjes die onder de grond op zoek gaan naar slakken. Ze besmetten de slak met een bacterie, en dat is dan einde slak. Gun je de slakken op hun laatste levensdag nog een galgenmaal, dan kun je ze lokken met lekkere hapjes waaraan ze geen weerstand kunnen bieden. Eet een halve grapefruit of meloen leeg, leg de schil als een iglo in de tuin en snij er een stuk uit dat als deurtje dient. Slakken kruipen onder de schil en dan hoef je ze alleen nog maar op te rapen. Met stengels bleekselderij werkt het ook.  Slakken zijn ook te vangen door ’s avonds met een zaklamp op jacht gaan. Als je daar nu al mee begint, scheelt dat een hele hoop nakomelingen.  De middeltjes waarmee je het slakken lastig kunt maken variëren van etenswaren tot bodembedekking. Geef ze zemelen te eten of strooi gemalen koffie rond de planten. Wie zuinig is ingesteld gebruikt koffiedik, maar daar zit minder cafeïne in en dat werkt dus niet zo goed. Heel bekend is het bakje met bier dat je ingraaft in de grond. De slakken komen op de geur van gist af, vallen in het bakje en verdrinken. Een mooiere dood is nauwelijks denkbaar, maar het opruimen van die opgeblazen slakken is minder leuk.  Omdat slakken niet van een scherpe ondergrond houden, kun je randjes om je planten heen draperen. U kent het lijstje vast wel: fijngemaakte eierschalen, grind, gemalen schelpen, scherp zand, zaagsel en cacaodoppen. Zonder u te willen ontmoedigen: al deze middeltjes heb ik geprobeerd, maar slakken trekken zich er weinig van aan en het staat heel lelijk. Schuurpapier of een ring van koperdraad om de plant zou ook helpen. Of een dikke draad katoen die in zout water is gedompeld. Planten in een pot zijn te beschermen door de rand van de pot in te smeren met vaseline, die dan te glad wordt voor slakken om er overheen te klimmen. En natuurlijk kun je ook nu weer koperdraad om de pot heen draaien, slakken krijgen daar een elektrisch schokje van.  Er zijn mensen die een rij planten om hun tuin heen zetten waar slakken een hekel aan hebben, zoals munt, bieslook, knoflook, tijm, tomaat en venkel. Die tip lijkt me alleen van nut in postzegeltuintjes. Bovendien zul je de slakken die al in de tuin zijn alsnog weg moeten halen, want naar de buren gaan die niet meer!Richt de tuin zo in dat vogels, kikkers, padden, egels en muizen er graag komen. Heb je kippen, laat die dan vaak loslopen. Maar de meest effectieve manier om van slakken af te komen is toch wel om de tuin vol te zetten met planten die ze niet lusten, zoals varens en vetplanten. Er schijnen zelfs hosta’s te zijn die redelijk slakbestendig zijn. Al durf ik daar mijn hand niet voor in het vuur te steken.  Maar dat geldt voor alle middeltjes die hier besproken zijn. Ik vrees dat ze alleen helpen als je ze allemaal tegelijk toepast. Zeven dagen per week, 24 uur per dag, van maart tot oktober.  Lees verder na de advertentie  Van alle slakken zijn naaktslakken het meest vraatzuchtig. (Trouw)  Trouw.nl is vernieuwd. Vanaf nu is onbeperkte toegang tot Trouw.nl alleen voor (proef)abonnees.  Het e-mailadres bij dit profiel is nog niet bevestigd. Een link om te bevestigen kun je vinden in je inbox.Ben je de link kwijt? Vraag hier een nieuwe aan.",entertainment
"De gemeente Almere en Tactus Verslavingszorg gaan met de Vereniging Bedrijfskring Almere bekijken of de verkoop van lachgaspatronen door winkels kan worden verminderd. Verder wijst Tactus scholieren tijdens gastlessen op de gevaren en risico's van lachgas. Dat schrijven burgemeester en wethouders in antwoord op vragen van D66.  Hoewel er geen exacte cijfers bekend zijn over het gebruik van lachgas door jongeren in Almere, ziet Tactus wel met regelmaat lachgaspatronen liggen op parkeerplaatsen en hangplekken in de stad. Landelijk blijkt zo'n acht procent van de jongeren tussen 12 en 16 jaar het te gebruiken. Bij mbo-studenten ligt dat hoger: zo'n twintig procent.  De verkoop van lachgas is overigens niet strafbaar, schrijven burgemeester en wethouders. Wel zien zij het overmatig gebruik als een risico voor de gezondheid van de gebruikers.  GroenLinks in Lelystad pleit voor een cultuurfonds waaruit jaarlijks een paar ton beschikbaar is om kleine organisaties te steunen en initiatieven mogelijk te maken. Dat staat in het verkiezingsprogramma van de partij.  Aanvullend zou echter een deel van de subsidies kunnen worden besteed aan instellingen en initiatieven die daarbuiten vallen en een verrijking voor de stad kunnen zijn, aldus Kruis  Steuntje in de rug ""Er zijn culturele organisaties als vestzak-theater Posa en Loods32 die best een steuntje in de rug kunnen gebruiken bij het realiseren van projecten,'' vindt Kruis. ""Maar ook uitingen die in het basispakket nauwelijks ruimte krijgen, zoals beeldende kunst, zouden via een dergelijk fonds tot bloei kunnen komen.''  Eminent gezelschap Kruis vindt dat de lokale overheid moet faciliteren, maar zich niet bemoeit met de inhoudelijke afwegingen als het gaat om het toekennen van subsidies. ""Dat moet je overlaten aan een eminent gezelschap, dat met kennis van zaken en zonder persoonlijke belangen aanvragen weegt op culturele waarde.''  Vijftien uur lang achter elkaar honkballen slaan. Dat is hoe Sander Nuij zijn zaterdag heeft besteedt. Daarmee wilde hij geld ophalen voor een goed doel, Het Vergeten Kind. Vooraf leek het hem een leuk idee, maar na elf uur zat hij er wel doorheen.  ""Het is toch wel wat zwaarder dan ik dacht,"" laat Nuij in een korte pauze weten. ""Ik was ook wel echt even toe aan wat eten en even kunnen zitten."" Elk uur mag hij vijf minuten pauze houden, maar hij mag het ook opsparen, zodat hij wat langer kan rusten. Dat is wat hij zaterdag rond 18:00 uur even deed.  Hij heeft zelf drie kinderen, die hij 'alles kan geven', maar hij weet ook dat er ouders zijn die dat niet voor hun kinderen kunnen doen. ""En daarom wil ik voor deze stichting geld inzamelen,"" vertelt hij. Zelf honkbalt Nuij al bijna 35 jaar, daarom wilde hij de uitdaging aangaan om zo lang mogelijk te slaan.  ""Per uur gaan er 800 ballen doorheen, hebben we uitgerekend. En in totaal heb ik er na elf uur slaan nog maar elf gemist!"" vertelt hij vol trots. Hij wilde met zijn actie 2000 euro ophalen. Na zaterdag stond de teller op ruim 1000 euro.  Lijsttrekker Cees Steijger van Zeewolde Liberaal vindt dat de collegepartijen Leefbaar Zeewolde en VVD zich rigide opstellen rond de verruiming van de openingstijden van winkels op zondag .  Steijger doet die uitspraak op tv in Over Flevoland Gesproken, omdat de collegepartijen geen steun willen geven aan het voorstel om winkels de mogelijkheid te geven elke zondag open te gaan. Leefbaar Zeewolde en VVD zijn gebonden aan coalitieafspraken met de ChristenUnie, waarin staat dat er niet getornd wordt aan het bestaande beleid. Steijger beweert dat individuele raadsleden van Leefbaar en VVD wel bereid zouden zijn voor verruiming te stemmen.  Zeewolde Liberaal wil de kwestie nog voor de verkiezingen regelen, om te voorkomen dat het onderwerp bij nieuwe collegeonderhandelingen wederom sneuvelt.  Langs de Westerdreef in Lelystad worden maandag populieren gekapt. Het gaat om het deel ter hoogte van de Landstrekenwijk. Dat meldt de gemeente. De bomen zijn aangetast door de horzelvlinder en daardoor verzwakt.  Rijbaan Tijdens de werkzaamheden is een rijstrook afgesloten voor doorgaand verkeer. Het verkeer kan tijdens de uitvoering van het werk via de andere rijbaan gebruik maken van de Westerdreef. Het verkeer heeft volgens de gemeente twee dagen enige hinder van de werkzaamheden.  Buizerdweg Langs de Buizerdweg worden ook populieren verwijderd. Deze werkzaamheden starten op maandag 26 februari en nemen ongeveer twee weken in beslag. Doorgaand verkeer kan gebruik maken van de Buizerdweg, maar via een rijbaan. Om de overlast zoveel mogelijk te beperken, wordt zoveel mogelijk buiten de spits gewerkt.  Nieuwe bomen Langs de Westerdreef worden in het voorjaar nieuwe bomen geplant. Op termijn wordt gekeken of er langs de Buizerdweg nieuwe bomen worden aangeplant.  Rugby'er Kevin Krieger uit Dronten heeft tijdens zijn debuut in Oranje niet kunnen zorgen voor een overwinning. Het Nederlands rugbyteam ging zaterdagmiddag onderuit, in en tegen Portugal: 36-12.  Oranje keek bij rust tegen een 24-0 achterstand aan. In de tweede helft kwamen de internationals terug tot 24-12, maar genoeg voor een overwinning was het niet. Portugal liep op het einde nog uit naar 36-12.  Het was de eerste keer dat Krieger speeltijd kreeg in Oranje. De 18-jarige is actief bij het Franse Montpellier.  Mannenkoor Urker Zangers gaf zaterdagavond een jubileumconcert in de Bethelkerk. In deze kerk heeft het mannenkoor in de afgelopen 50 jaar tientallen concerten mogen verzorgen.  Het mannenkoor werd in 1968 opgericht met als doel een zo breed mogelijk, origineel repertoire hooggestemd te zingen. De Urker Zangers moesten voor het jubileumconcert een keuze maken uit een groot repertoire, inmiddels meer dan 600 liederen.  De koorbegeleiding werd verzorgd door het Ars Musica Orkest en het Meere-orgel werd bespeeld door Hendrik van Veen. De algehele muzikale leiding lag in handen van dirigent Jacob Schenk.  In de eerste klasse E heeft koploper Flevo Boys zaterdagmiddag gelijkgespeeld bij SDV Barneveld. De Emmeloorders gaven in de tweede helft een comfortabele 0-4 voorsprong alsnog uit handen: 4-4  In de eerste helft kwam Flevo Boys na 12 minuten op voorsprong via Arnoud Post. Vervolgens wist Arjen Spaan met twee treffers de ruststand op 0-3 te bepalen.  In de tweede helft mocht Frank Post na een uur spelen ook de 0-4 binnenwerken en leek de wedstrijd beslist. Toch werd het weer spannend: Barneveld wist van de 71e minuut tot de 78e minuut drie keer tot scoren te komen: 3-4. De Emmeloorders waren de weg kwijt, maar leken de wedstrijd toch te gaan winnen. In de slotminuut ging het echter toch nog mis voor de formatie van Inne Schotanus: SDV Barneveld wist via Niels Vlugt alsnog de 4-4 achter Rodney Rosink te schieten.  Flevolands goud is vooraf al uitgesloten, er doen dit jaar geen sporters uit Flevoland mee aan de Olympische Winterspelen. Om het toch een beetje spannend te houden, heeft Omroep Flevoland de Winterspelen-pool in het leven geroepen. Twintig vragen om te voorspellen, hier houden we de stand bij.  Carlijn Achtereekte heeft zaterdag Olympisch goud gewonnen op de 3000 meter. Al in de vijfde rit zette ze een enorm sterke tijd neer met 3.59,21.  De eerste vraag waar we antwoord op hebben gekregen in onze pool is of Sjinkie Knegt uit Bantega Olympisch goud pakt op de 1500 meter shorttrack. Bijna alle pooldeelnemers dachten dat Sjinkie een medaille zou winnen. Van de voorspellers gokte zelfs 47% op goud en 45% op zilver of brons. Knecht moest zaterdagmiddag genoegen nemen met de zilveren medaille.  En hoe doet Claudia Pechstein het op de 3000 meter? Er waren maar weinig die dachten dat de Duitse schaatsster een medaille zou pakken: 12%. De meerderheid (70%) van de voorspellers dacht top 6, en 18% dacht dat zelfs dat voor de veterane te hoog gegrepen is. Die 18% hadden het juist voorspeld; Pechstein schaatste zaterdag niet bij de top 6.  De volgende vraag is: Wie wint de 1500 meter bij de mannen, aanstaande dinsdag? Meedoen is helaas niet meer mogelijk.  De tussenstand wordt zo snel mogelijk aangepast en op onze website gepubliceerd. De eerste verschijnt waarschijnlijk dinsdag 13 februari.  De hoofdprijs is 100 euro en de nummers twee en drie krijgen respectievelijk 50 en 20 euro, plus een Omroep Flevoland-verrassingspakket!  Voorwaarden en spelregels 1. Maximaal 1 deelname per persoon.2. Over de uitslag van de Winterspelenpool wordt niet gecorrespondeerd.3. Als meerdere deelnemers na afloop van de Olympische Spelen dezelfde hoogste score hebben, dan wordt er door Omroep Flevoland geloot.4. Bij onvoorziene gebeurtenissen of een fout in de vraagstelling behoudt Omroep Flevoland zich het recht om een vraag niet mee te laten tellen in de uitslag.5. Als de Olympische Spelen zijn afgesloten worden er geen aanpassingen meer gedaan aan bijvoorbeeld de medailleverdeling na dopinggevallen.6. Medewerkers van Omroep Flevoland en hun huisgenoten mogen niet meedoen.  Carnavalsvereniging De Leutdelvers in Rutten hield zaterdag de grootste optocht sinds het bestaan van het dorp. Het feest werd voor de 56e keer gehouden.  Toeschouwers konden genieten van 27 versierde praalwagens en een aantal loopgroepen. Carnavalsverenigingen uit heel Noordoostpolder deden mee aan de optocht.  Prins Carnaval Eric 'Ice-Cold' den Dekker koos als thema 'Winter'. Zo waren de straten wit van het schuim, liepen er feestvierders verkleed rond als een blik erwtensoep en reed er een sneeuwschuiver over het parcours.  SV Urk heeft zaterdagmiddag het duel tegen hekkensluiter SV Huizen met 3-0 gewonnen.  Na 35 minuten spelen kopte aanvoerder Jan van Slooten de openingstreffer binnen. Twee minuten voor rust scoorde Van Slooten zijn tweede van de middag. In de tweede helft schoot Hessel Snoek van afstand de 3-0 binnen. In de 65e minuut moest Dick Hakvoort het veld met een rode kaart verlaten na een handsbal.",business
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De luchtverontreiniging is minder heftig dan verwacht. Gezondheidsinstituut RIVM waarschuwde donderdag nog voor smog door fijnstof vrijdag en dit weekend. Het RIVM meldt echter dat het smogniveau waarop mensen moeten worden gewaarschuwd, vrijdag niet wordt gehaald.  De fijnstofconcentraties zijn weliswaar gestegen en de luchtkwaliteit is hierdoor matig, maar er wordt geen verdere stijging verwacht, aldus het instituut.  Het RIVM is wettelijk verplicht te waarschuwen als de fijnstofnorm dreigt te worden overschreden. ""We baseren ons op de voorspellingen van het KNMI"", zegt een woordvoerder tegen NU.nl ""Het leek mistig en windstil te worden, waardoor smog meer blijft hangen, maar het weer is vandaag toch net even anders.""  Op basis van de huidige weervoorspellingen lijkt ook de luchtvervuiling in het weekend te zullen meevallen.  Mensen die gevoelig zijn voor smog, bijvoorbeeld door luchtwegziektes, krijgen het advies om lichamelijke inspanning te verminderen. Fijnstof is een mengsel van verschillende in de lucht zwevende stofdeeltjes, die onder andere afkomstig zijn uit het verkeer en de landbouw.",other
"Vrijdag, 8 september 2017 om 09:22  Vincent Janssen verlaat Tottenham Hotspur op huurbasis. De 23-jarige spits verkast tijdelijk naar Fenerbahçe. De Turkse club heeft vrijdag officieel bevestigd dat het een principe-overeenkomst gesloten heeft met de Londenaren. De transfermarkt in Turkije sluit pas vanavond om 23.59 uur zijn deuren.  Fenerbahçe bevestigt dat Janssen vrijdagmiddag om 12.30 uur in Istanbul arriveert. Vervolgens zal de transfer worden afgerond. De Oranje-international treft bij Fenerbahçe zijn landgenoot Robin van Persie, die sinds 2015 bij de Turkse club speelt.  De 23-jarige Janssen werd afgelopen week niet ingeschreven bij Tottenham voor de groepsfase van de Champions League. Hij leek daardoor nauwelijks meer toekomst te hebben in Londen. Ook in de competitie was er weinig uitzicht op speelminuten met zowel Harry Kane als Fernando Llorente boven de Nederlander in de pikorde.  Janssen kon op de laatste dag van de Engelse transferwindow nog een overstap binnen Engeland maken. West Bromwich Albion en Brighton & Hove Albion hadden concrete interesse, maar Janssen zag het niet zitten om op het laatste moment een dergelijke belangrijke beslissing te nemen.  Helemaal mee eens, deze jongen word al deze tijd geselecteerd terwijl hij geen minuut speelt bij TOT H en het gewoon niet verdient om zelfs geselecteerd te worden. Dit gaat al een tijd aan de gang en ik vind het onverklaarbaar waarom hij bij geselecteerd word voor Oranje. Terwijl de Europese zilveren schoen topscoorder op de bank moet plaatsnemen voor deze overhypte en tot heden amper wat gepresteerd behalve een half jaar in de eredivisie. Deze jongen werd door de media en door Blind en helaas ook Advocaat overschat. Fenerbache is ook te hoog gegrepen voor hem. Engeland had hem vorig seizoen al afgeschreven en ik volgde hem ook het seizoen omdat ik het al een onbegrijpelijke keuze van Tot H vond om deze derde rang spits te nemen en we hebben allemaal kunnen zien dat hij zwaar gefaald heeft in Engeland waarbij hij echt kans op kans kreeg bij blessure van Kane zich te profileren. Advocaat kan het niet maken deze jongen ook nr 1 spits bij Oranje te laten terwijl we echt wel betere spitsen hebben lopen. Van Persie en Klaas Jan zijn momenteel 30 plussers nog steeds 5 klasse beter dan deze jongen. Babel is beter Elia is beter en zelfs Veldwijk is beter  Carriere over is wel heel dramatisch. Die jongen komt net kijken joh. Hoop dat hij bij fener veel aan spelen en aan scoren toekomt. Verstandige keuze in de zin dat hij wel wrs weer lekker minuten kan gaan maken. Weet alleen niet od mmf de competitie keuze nou echt goed is. Aan de andere kant is de bpl misschien wel een stapje te hoog voor hem.  Onzin om te zeggen dat zijn carriã¨re over is als hij niet slaagt bij Fenerbache. Er staan altijd wel clubs op de stoep voor hem. Alleen zijn het minder grote clubs als Fenerbache en Tottenham Hotspur. Subtop van Nederland, Belgiã« of de top van Oostenrijk, zoals Rapid Wien of Austria Wien zal dan zich kunnen melden voor Janssen. Dat is dus geen einde carriã¨re. Alleen een minder mooie carriã¨re. Ik zou als ik Janssen was, gewoon lekker cashen in de zandbak of China als ik hem was, maar einde carriã¨re is echt grootste onzin. Zoiets is puur gebaseerd op een mening.  Overigens vind ik het wel balen dat Janssen nu waarschijnlijk speelminuten krijgt, want dan gaat Advocaat hem weer selecteren voor Oranje en krijgen we weer geen doelpunten te zien, terwijl dat juist keihard nodig is tegen Wit-Rusland en Zweden.  Ik denk dat hij zelf niet had verwacht buiten de selectie te vallen. Heb het al eerder gezegd, ik denk dat hij toch iets te hoge verwachtingen heeft van zichzelf. En nu moet je wel om aan spelen toe te komen. Nu gaat het erop aan komen, gaat hij bij fener een basisplek veroveren of nie??  WBA wordt hij toch nooit gelukkig. Spelen kick en rush. Daarom staat daar ook een type Rondon of Robson Kanu. Jansen is helemaal niet een sterk aanspreelpunt. Nu is Fenerbahçe ook geen ideale club. Maar heb je wel veel balbezit. Hij wilde gewoon bij Spurs blijven alleen op de laatste dag werd Llorente gehaald en vervolgens werd Jansen niet ingeschreven voor de CL. Daarom gaat die nu weg en 1 van de weinige opties is Turkije.  Janssen is voor beide clubs niet geschikt. Dat heeft weinig met speelstijl te maken (al ben ik met je eens dat hij geen sterk aanspeelpunt is) maar meer met niveau. Ook fener is veel te hoog gegrepen. Hij had gewoon lekker terug naar de mickey mouse moeten gaan en weer dubbele cijfers schieten. Voor elke subtopper in nederland een topaanwinst.  sorry hoor maar BPL is een veel betere competitie dan turkse, WBA zou met vingers in de neus kampioen worden in Turkijke (in NLD ook overigens). Er gaat gewoon veel meer geld in om en helaas is dat bepalend geworden  @xajacfa: wat een onzin. WBA zou helemaal niet kampioen worden in NL danwel Turkije. Sterker nog WBA zou hier met moeite in de top 3 eindigen. Leuk hoor dat ze veel geld hebben maar dat is niet een juiste afspiegeling van de kwaliteit. van de selectie. Er is een heel groot gat tussen de top 6/7 in Engeland en wat daaronder zit. WBA vorig seizoen ook gewoon 24 pnt achter de nummer 6  Hij heeft bij spurs totaal geen uitzicht op speelminuten na de komst van llorente. Hij zal hier zeker wel aan spelen toe komen en in turkije houden ze wel van dit soort hardwerkende spelers. Idd is het geen ideale competitie om te spelen maar beter dit dan dat je minimaal een half jaar moet banken  Aan West brom wilde Tottenham alleen verkopen. Janssen kennende wilt hij zijn vorm terugvinden en weer terug voor zijn kans gaan bij Tottenham. In een jaar kan gelukkig veel veranderen, want nu het even niet mee zit met Janssen en hij blijkbaar een gevoelige opmerking heeft gemaakt laat iedereen hem vallen en heeft Janssen zelfs de bijnaam houthakker gekregen... absurd gewoon. De beste jongen barst van het talent, het is ook geen schande dat je Kane niet uit de basis speelt (wat ook niet direct het doel was) en Janssen op dit moment net te kort komt voor het niveau wat de 2e ploeg van de Premier Leauge nastreeft. Veel mensen lijken dat te vergeten.. Nu ben ik benieuwd of Janssen na dit seizoen voor zijn kans gaat bij Tottenham of dat hij toch naar een andere ploeg in de BPL gaat.  Het is inderdaad wel raar dat iedereen hem nu meteen als slecht af schildert. Ik volg Tottenham en Atletico al een flink aantal jaren en ben van mening dat als Janssen het vertrouwen in zichzelf ook terug vind het een prima back-up spits zal zijn voor beide teams. Hopelijk leeft die weer op in Turkije..want dat die talent heeft dat staat vast alleen tot welke hoogte gaan we zien.  Ook Brighton stond voor hem op de stoep en dat was wel op huurbasis. Dat wimpelde hij af en vervolgens ga je naar een andere competitie.  Als Janssen echt overtuigd is van zijn kwaliteiten, dan zie ik niet in waarom hij de kans bij Brighton niet heeft gegrepen. Dan kan je jezelf onder de neus van Tottenham bewijzen in de competitie waarin je wilt slagen.  Nu ben ik niet bekent met de Turkse competitie, maar ik neem aan dat Fener gewoon europees voetbal speelt. Als ik dan tussen Brighton en Fener zou moeten kiezen had ik het ook wel geweten, dus zo onbegrijpelijk is die keuze niet.  Zou Van Persie nu nog wel blijven? Er zijn nu twee spitsen gehaald en Van Persie drukt nog al aardig op de begroting met zijn salaris en is (alweer) geblesseerd. Van Persie dan toch nog in extremis transfervrij naar Feyenoord?  23 jaar en einde carriere? Tuurlijk joh. Geef hem gerust de kans om zich bij zijn nieuwe club te bewijzen man. Altijd zo negatief als een speler naar een Turkse club gaat. Moet er niet gezeurd worden over zijn leeftijd? Huh, 23 pas?  23 jaar en einde carriere? Tuurlijk joh. Geef hem gerust de kans om zich bij zijn nieuwe club te bewijzen man. Altijd zo negatief als een speler naar een Turkse club gaat. Moet er niet gezeurd worden over zijn leeftijd? Huh, 23 pas?  23 jaar en einde carriere? Tuurlijk joh. Geef hem gerust de kans om zich bij zijn nieuwe club te bewijzen man. Altijd zo negatief als een speler naar een Turkse club gaat. Moet er niet gezeurd worden over zijn leeftijd? Huh, 23 pas?  23 jaar en einde carriere? Tuurlijk joh. Geef hem gerust de kans om zich bij zijn nieuwe club te bewijzen man. Altijd zo negatief als een speler naar een Turkse club gaat. Moet er niet gezeurd worden over zijn leeftijd? Huh, 23 pas?  23 jaar en einde carriere? Tuurlijk joh. Geef hem gerust de kans om zich bij zijn nieuwe club te bewijzen man. Altijd zo negatief als een speler naar een Turkse club gaat. Moet er niet gezeurd worden over zijn leeftijd? Huh, 23 pas?  23 jaar en einde carriere? Tuurlijk joh. Geef hem gerust de kans om zich bij zijn nieuwe club te bewijzen man. Altijd zo negatief als een speler naar een Turkse club gaat. Moet er niet gezeurd worden over zijn leeftijd? Huh, 23 pas?  23 jaar en einde carriere? Tuurlijk joh. Geef hem gerust de kans om zich bij zijn nieuwe club te bewijzen man. Altijd zo negatief als een speler naar een Turkse club gaat. Moet er niet gezeurd worden over zijn leeftijd? Huh, 23 pas?  Ik denk niet dat Janssen tot zijn recht komt in Turkije. Zie hem nog eerder slagen in Engeland. Maar mocht hij zich goed kunnen herpakken en in de picture weten te spelen dan zou het een prima stap zijn  Haha wat een gast die Janssen, Turkije wat heb je daar nou te zoeken? Accepteer dat je het niveau van de Spurs niet aankan en ga terug naar PSV of West Bromwich. Dat waren de afgelopen zomer 2 transferopties. Dan kies je Turkije waar nog nooit een speler beter van is teruggekeerd. Die jongen weet volgens mij ook niet zo goed wat die met zichzelf aanmoet. Erg jammer  Hahaha BJK wat een belachelijke reactie. Dit heeft niks met denigrerend gedoe tegen het land Turkije te makejn of Turken in het algemeen, absoluut niet. Ik ben alleen geen voorstander van de Turkse competitie. Vind het bagger als ik het zeggen mag. En ja dat is de NL competitie ook, want dat zal je geweldige reactie wel worden. Ik vind het een domme stap als Janssen hierheen gaat. Fener speelt geen Europees toch? Waarom moet je achter Van Persie gaan lopen ploeteren daar? De Turkse competitie is al lang niet meer wat het geweest is, maar dat is mijn mening.  Niveau is niet al te hoog maar het is bikkelhard, zeker voor Janssen zal het een mooie uitdaging worden en gelijk fijn dat hij minuten gaat maken want dat gaat hij zeker doen. Denk ook wel dat hij gelijk 1e spits wordt.  Bjk hou maar op heeft toch geen zin om ze op te noemen. Heb hier ook vaak zat namen genoemd die wel geslaagd zijn en een transfer verdienden naar het buitenland. Maar op de een of ander manier vinden deze personen de Superlig te min terwijl het niveau elk jaar daar stijgt.  Ten eerste jammer dat je mijn reactie uitlacht en belachelijk noemt, mist respect helaas. Ten tweede ik heb feiten opgesomd als verweer op jou aantijging dat ""geen enkele speler daar beter uit is gegooid"" dus zo belachelijk is dat niet. Ten derde je doet een aanname dat ik over de NL'se competitie zal beginnen. Je spreekt jezelf tegen naar mijn mening. Je zegt zelf ""Vind het bagger als ik het zeggen mag. En ja dat is de NL competitie ook, want dat zal je geweldige reactie worden"". Eerder zeg je dat hij beter nr PSV kon gaan, wat jij (en niet mijn woorden) ook als bagger omschreef. Maw je doet alleen aannames en je reactie laat overduidelijk zien dat je een vooroordeel hebt tegen Turkije. Dat is pas jammer. Je schrijft iets op uit emotie en als ik met feiten kom vindt je dat belachelijk. De enige die zich hier belachelijk maakt, ja vul jij en de rest dat maar in. Fijne dag nog.  Turkse competitie wordt alleen maar sterker, mijn grote vraag is of Fener er wel goed aan doet om Janssen te halen. Hij heeft een goed jaar bij AZ gedraaid en dat was het. Hopelijk pakt het goed uit voor Fener en Janssen. Heeft de turkse competitie alleen maar profijt van. En ja wat zal ik over de reactie nog zeggen van onze ""neutralefanNL""?hij doet zn naam geen eer aan in ieder geval.  Bjk, wat me gigantisch stoort aan jou is dat je beweert dat ik een afkeer tegen Turkije heb. Als ik dat had, dan had ik dat heel eerlijk duidelijk gemaakt. Ik heb echter geen enkele afkeer tegen Turkije. Ik vind de stap van Janssen naar Turkije een rare. Dat is alles wat ik zeg gast. Ik denk dat hij voetbaltechnisch beter ergens anders heen had kunnen gaan. Maar ik wens je een gigantisch fijne dag.  Wat noem je slagen? Van Hooijdonk, Sneijder en Kuijt hebben het toch heel aardig gedaan dacht ik zo. Het ligt ook een beetje aan de spelers die naar Turkije gaan, ze zijn vaak op een zijspoor geraakt, al aan het einde van hun loopbaan of al geen toppers in de eredivisie.  We hebben 3 geweldige nederlanders gehad in de Turkse competitie, Sneijder, Kuyt en Van Hooijdonk. We hebben ook 3 mislukkelingen gehad: Nigel de Jong, Wiel en Persie. Harde werkers worden altijd gewaardeerd in Turkije, dus Vincent zal zeker een publiekslieveling worden.  Kuijt was ik inderdaad alweer vergeten. Van Hooijdonk staat me bij dat hem het niet zo goed afging en Sneijder is uiteindelijk afgepoeierd daar, dus 100 geslaagd is het niet. Anderzijds is het een nieuwe ronde, nieuwe kansen dus hoop dat Janssen zijn draai er vindt.  Deze jongen is niet helemaal van rede vatbaar of hij heeft verkeerde zaakwaarnemers en mensen om zich heen, want anders sla je West Brom niet af voor Fenerbahce. Bij West Brom kan je proberen nog voor je laatste kans te gaan en te wennen aan het Engelse niveau. Fenerbahce is natuurlijk een mooie club, maar de competitie is minder dan de Engelse.  Premier league is gewoon een moeilijke competitie voor een spits omdat de meeste verdedigers sterk, snel en atletisch zijn. In de Turkse competitie kan hij weer goals gaan maken en bij west brom had je met rondon een erg sterke concurrent.  Wist niet dat je spelers buiten de transferperiode gewoon kan uitlenen. Maargoed, duidelijke stap terug maar kan positief uitpakken. De turkse competitie staat niet bekend om t technische voetbal dus daar heeft janssen goed voor gekozen. Hopelijk laat hij wat zien en komt hij weer met meer vertrouwen terug bij tottenham  Ik snap de reacties niet van de mensen die zeggen dat Janssen beter naar WBA had kunnen gaan. Ten eerste was er toen een andere situatie, Llorente werd pas laat gehaald en toen was het voor Janssen wel duidelijk. Misschien dat hij nu ook wel voor PSV had gekozen als de transfermarkt in Nederland nog open was. Bij WBA speel je nog steeds tegen dezelfde tegenstanders in de PL en met mindere ploeggenoten dan bij Tottenham. Hier zou hij voorlopig ook niet gaan scoren. Met een jaar Fenerbahçe in de benen en de ervaring van Tottenham kan hij misschien volgend jaar wel een mooie club aan. De toekomst zal het uitwijzen.  Precies. En Fenerbahce krijgt als topclub veel meer doelkansen dan een Westbrom die met 11 man voor de goal gaan liggen. Daarnaast is het nog niet zo verkeerd wonen in Turkije als ik Sneijder moet geloven. Prima keus dit.  Precies. Ik ben zelf niet zo gecharmeerd van het type speler dat Janssen is maar de meeste mensen doen nu net alsof hij er helemaal niets van kan en dat is natuurlijk onzin. Hij is het type speler voor wie wedstrijdritme heel belangrijk is en dat kan hij nu wellicht weer opdoen. Janssen in vorm is gewoon een hele bruikbare speler voor clubs uit de middenmoot in Engeland of Duitsland.  dag carriere!! wat een oelewapper is het ook. Niet naar WBA gaan maar dan wel naar een zinkend schip..wespennest en om je carriere echt helemaal naar de klote te helpen een competitie waar je nooit maar dan ook echt nooit moet gaan spelen als je nog ""jong"" bent.  Was dan hard geworden bij Wba, minder druk, minder ogen op je gericht. Had daar gepresteerd en dan kon je de stap maken naar een mooie club zoals everton of een andere club onder de top.  wat een onzin zeg. Alsof er in het verleden geen spitsen zijn geweest die in Turkije zijn geslaagd. Bij Wba staan juist alle criticasters die je vorig jaar hebben afgemaakt weer vooraan om je af te branden. Daarnaast zou je bij WBA blij mogen zijn bij 10 goals....want meer ga je er echt niet maken bij een laagvlieger.  Lukaku is 1 meter 90 en zal wel tussen de 90 en 100 kg wegen daarnaast is hij ook nog zeer snel logisch dat de PL beter bij hem past, zeker zo'n team dat vaak de lange bal gebruikt. Janssen komt naar mijn mening toch het best tot zijn recht in voetballend team en vind het erg slim dat hij niet vertrokken is. Daarnaast als deze huurperiode niks wordt en PSV, Ajax of Feyenoord verkopen 1 of 2 van hun spitsen dan weet iedereen bij wie ze uitkomen.  Alsnog wacht ik op een antwoord, maar wil je graag een antwoord geven op je vraag.  Ik ben van mening dat bijvoorbeeld een sneijder makkelijk een paar jaar echt op niveau had kunnen presteren in een serie a, liga, pl of zelfs bundesliga. Nu dat die naar Cim bom bom gegaan is, is misschien leuk voor zn bankrekening en lekker leven aan de Bosporus. Maar je zag vooral in 2014 dat die makkelijk nog het topniveau aankon.  Qua spitsen geen flauw idee, want na mijn weten zijn er geen spitsen op jonge leeftijd naar turkije gegaan om daarna een stap te maken na een top competitie en ploeg. Dus nee je carriere is niet over, je bent niet klaar als je in turkije gespeeld hebt. Maar om nu te zeggen, als niet turk vanuit turkije weer een stap naarboven te zetten in je carriere. Neen dat zie ik niet gebeuren.  Wow dat is onverwacht. Dan denk ik dat hij toch beter naar West Brom had kunnen gaan. Zijn situatie bij Tottenham ging wel erg snel achteruit. Een (tijdelijk) vertrek is denk ik zeker de beste optie. Ik hoop voor hem (en het Nederlands elftal) dat hij zich daar goed ontwikkelt.  Gegokt en verloren en nu zit je in Turkije in plaats van de Premier League bij West Brom. Moet je weer wennen aan een nieuwe cultuur en een andere mentaliteit dan in Engeland. Wel mooi dat ie weer uitzicht lijkt te hebben op speeltijd.  Wat zie ik een hoop azijnzeikers hierboven. Dost speelt toch ook in een beperkte competitie? Is zijn carriere ook weg? Volgens mij roepen we dan weer met zn allen dat Dost nr 1 spits moet zijn. In dat optiek is dit gewoon een prima stap coor een spits. Een spits moet je niet bij een laagvlieger tekenen, maar juist bij een (sub) topper, en kans om veel doelpunten te maken. Nee, ik denk dat hij hier sterker uitkomt.  Daar zit je dan he! Je kan een transfer maken naar west bromwich die een aantal leuke aankopen hebben gedaan met name krychowiak. Weiger je om vervolgens naar Fener te gaan, waar je okk in een veel lagere competitie speelt. Naja, ik denk dat Janssen de concurrentie aan wilde gaan met Kane, en ook nadat Llorente werd gehaald ging het belletje nog niet rinkelen.  Hij mag de schoenveters van de huidige spitsen in Nederland nog niet vastmaken. Jongen met slechte bal-aanname en verkeerde looplijnen om zich vrij te spelen. Heeft altijd een handeling teveel nodig en dan kun je als goede verdediger er al bovenop zitten. Gaat het ook bij Fenerbahce niet redden. Terug naar zijn roots, kan Jack de Gier hem leren, hoe een echte spits moet voetballen.  Nog een onverwachte stap maar geen verkeerde. Hij moet gewoon voetballen en zo verkeerd is Fenerbache toch niet. Dit jaar weer vertrouwen tanken en dan weer naar Engeland. Laten we aub niet doen of WBA zo geweldig voor hem zou zijn.  Voetballend geen verkeerde stap denk ik. Persoonlijk zou ik niet naar dat land gaan vanwege die dictator die daar zit, maar Fener is een goede club waar hij zich weer moet kunnen revancheren. Daarnaast is dit een van de weinige landen waar hij nog naar toe kan op dit moment.  Ik zie het wel als een stap in de goede richting, met de blessuregevoeligheid van RvP en het feit dat Fener hem weg wilt hebben kan hij nog altijd in de leer bij de topscorer aller tijden van het Nederlands elftal.  Hij kan dan sowieso meer minuten krijgen en zijn wedstrijdritme weer oppakken wat hopelijk, samen met advies van Rvp, resulteert in de doelpunten machine die hij kan zijn (exclusief penalties uiteraard haha )  Waarom doen mensen alsof die bij een of andere amateurclub aan de slag gaat ? Einde carrière? Waarom Fenerbahçe ? Misschien omdat het een grote club is? Is gewoon een prima club toch, Daar zal die zich kunnen bewijzen bij een mooie club. Beter dan dat die naar WBA gaat en kick en rush gaat spelen  Niks 1. Van persie, we mogen maar 14 buitenlanders hebben in de selectie en we hebben er nu 15 met Vincent. Geruchten gaan dat de club RvP gaan uitschrijven van alle competities. Die is never nooit meer basisspeler. En terecht.  Ik snap het juist wel huurbasis dus hij houd zijn vorstelijke salaris van de spurs en dient zijn.contract daar gewoon 5 jaar uit dan.is hij binnen en dan.kijkt hij wel weer naar het sportieve plaatje en.gelijk heeft ie  Verstandige keuze, in onze micky mouse competitie scoorde hij er genoeg. Nu gaat hij naar een andere micky mouse competitie wellicht dat hij zijn draai weer vind. Als hij daarna een nieuwe club wil hebben in een betere competitie kan hij beter naar een counter ploeg gaan dan is hij op zijn best. Iedereen heeft kritiek op hem maar denk dat hij nog wel beter wordt.  Ik snap de keuze wel, hij doet nu een stap terug om weer aan spelen toe te komen en bij een team te spelen die bovenaan meedoet. Ik denk dat Janssen ook wel één beetje heeft beseft dat de Premier League voor nu een stap te hoog is gebleken daar waar hij in NL een stormachtige ontwikkeling heeft doorgemaakt. Had hem liever in de Italiaanse top gezien daar waar ik denk dat ik daar prima zou passen in de Serie a. In ieder geval, succes gewenst en hopelijk zal hij in Turkije aan de lopende band scoren waarna de stap naar de Engelse of andere top makkelijker is gemaakt dan van AZ meteen naar de top.  Met zijn technische kwaliteiten die hij heeft ben ik benieuwd als hij het wel aankan in de Turkse competite. Ik gun het hem wel van harte natuurlijk. Elke Nederlander in het buitenland power ik sowieso. Maar wat hij tot nu toe heeft laten zien in het Nederlandse elftal heeft mij nog niet echt overtuigd.  Het is wel grappig hoe hard deze jongen in Nederland wordt afgemaakt door iedereen. Ja, hij is niet geslaagd bij Tottenham en bij Oranje gaat het ook niet fantastisch. Raar ook, want Oranje is echt een team dat draait als een trein en een droom om voor te spelen op het moment.  Janssen is een degelijke spits die prima zal kunnen slagen in de hoge middenmoot van Europa. Hij is ook pas 23. Ter vergelijking, Ruud van Nistelrooy ging op zijn 22e weg bij FC Den Bosch, die was later in zijn carriere ook geen onverdienstelijke spits.  Juist en het gaat alleen de laatste wedstrijden in Oranje niet fantastisch. Daarvoor voetbalde hij prima en scoorde hij regelmatig. Maar dan wil men liever Dost die in de wedstrijden waar hij basisspeler was ( Luxemburg en Bulgarije ) nog geen skippybal raakte en daardoor ook medeverantwoordelijk is voor de situatie waarin we nu verkeren. Makkelijk om Janssen af te rekenen op wedstrijden tegen gigant Frankrijk terwijl de speler die wordt gepushd zich niet eens kan onderscheiden tegen de kleintjes in de poule.  Janssen heeft in Oranje in zijn zes competitiewedstrijden 1x gescoord tegen Wit-Rusland, de vierde goal aan het einde van de wedstrijd. En een penalty erin geschoten tegen Luxemburg, de 5-0. Nul assists. Je kan het als een prima prestatie is, maar verwachten we van een spits toch niet ietsje meer? Dost scoorde in elk geval nog de winnende goal tegen Zweden (ook al werd die onterecht afgekeurd).  Zucht. Ten eerste gaf Janssen tegen Wit Rusland wel degelijk een assist. Ten tweede als we afgekeurde goals nu ook al mee gaan tellen dan is het einde zoek. Een winnende goal tegen Zweden in een wedstrijd die 1-1 eindigde. Hoe gek kun je het maken. Het zou je sieren om je eens bij de feiten te houden.  Verder vergeet je gemakshalve de 2 interlands in Mei/juni waar hij gewoon elke wedstrijd zijn goal pakte en ook nog 2 assists gaf. Maar die zullen waarschijnlijk niet in je straatje passen...  En als je dan toch over die afgekeurde goal wilt doorzagen dan kun je ook stellen dat Dost toen in het veld kwam als pinchhitter. Precies de rol waar hij het beste in rendeert. Maar wat vond je eigenlijk van Dost tegen Bulgarije en Luxemburg? Want vergeleken met die Prestaties is/was Janssen een wereldvoetballer.  joh, als hij maar weg is bij spurs. dat was een doodlopende straat voor janssen. fenerbahce lijkt mij een prima oplossing, maar wba was beter geweest. lukaku, die faalde bij chelsea, heeft zich ook via wba omhooggewerkt. gemiste kans voor janssen, maar hopelijk komt het alsnog goed in turkije.  Ik hoop stilletjes dat Janssen gewoon dik faalt. Ik denk dat hij wel kwaliteit zat heeft, maar ik begin me steeds meer te ergeren aan zijn arrogante houding. Hij heeft geen enkele reden om arrogant ze zijn, maar ik ben die pedante kop wel heel zat in interviews.  Ik vind het een goede zaak voor Vincent. Die jongen Moet spelen om in zijn ritme te komen en dat kom je zeker niet op de tribune. En met de korte invalbeurten in het afgelopen seizoen kom je ook nooit in je ritme. Weer regelmatig 90 bminuten ballen helpt wel, let maar op.  Carrière over? Dacht het niet. Denk dat hij het behoorlijk kan gaan doen in Turkije. Heeft mooie loopacties en denk wel dat hij het goed vindt met Giuliano en Valbuena. En ik vind het steeds grappiger hoe mensen hier denken over Fenerbahce en de Turkse competitie. Er is niks slechts meer aan de competie. We doen steeds vaker mee aan de subtop van Europa (behalve dit jaar) en prachtige spelers spelen daar. Over Fenerbahce ben ik deels eens wat mensen zeggen. Wij zijn doorgaans niet goed in talenten. Ik denk dat als Vincent Janssen zijn best doet en als hij een beetje zelfvertrouwen krijgt en goed doet. Laten we het beste hopen.  Janssen is gewoon veel te naïef in zijn keuzes. Deze overstap is niets anders dan een paniek transfer. Met de informatie die hij nu heeft zou hij denk ik een week geleden wel zijn vertrokken naar West Brom.  Je kan je beter in beeld spelen in de Premier League dan in een Turkse competitie waar de clubs nauwelijks naar omkijken. En het is ook nog eens de vraag welke rangorde hij krijgt.  Hoop echt voor hem dat hij zijn draai weer gaat vinden en lekker gaat scoren. Hij heeft zeker wel potentie, maar naar de Spurs was gewoon een te grote stap voor hem. Om heel eerlijk te zijn had ik WBA toch een iets betere keuze gevonden dat Fenerbahce (persoonlijk gezien dan). Verder zie ik het wel helemaal zitten met hem.  Als hij de cultuur en stijl aan kan en lekker wedstrijden speelt, kan hij zijn vorm weer terugvinden. De keuze naar Tottenham met Kane voor je, was dommer dan elke andere keuze, dus dit is alleen maar goed voor hem. Spelen nondeju  Prima keuze. Bij een degradatiekandidaat kom je in principe minder in scoringspositie dan bij een club als Fenerbahçe. En Janssen moet gewoon weer doelpunten gaan maken voor het vertrouwen. Als hij het daar goed gaat doen weet je nooit welke club er weer interesse gaat tonen. Hij is tenslotte nog altijd pas 23. Jongens als Van Nistelrooy, Kuyt en Huntelaar speelden op deze leeftijd nog gewoon in eigen land, dus om die jongen nu al compleet af te schrijven gaat mij te ver.  Je moet inloggen om te reageren. Heb je nog geen account? Dan kun je je gratis registreren.Inloggen  Vincent Janssen verlaat Tottenham Hotspur op huurbasis. De 23-jarige spits verkast tijdelijk naar Fenerbahçe. De Turkse club heeft vrijdag officieel bevestigd dat het een principe-overeenkomst gesloten heeft met de Londenaren....Lees verder",entertainment
"artikelOnder president Dos Santos is in Angola geld op 'epische schaal' verdwenen naar een elite die een jetsetbestaan leidt met een socialistische façade. Vandaag treedt Dos Santos af via een georkestreerde machtwisseling - het zakenimperium van zijn familie moet intact blijven.  Door:Mark Schenkel23 augustus 2017, 02:00  Range Rovers, Jeeps en BMW's rijden over straten als de Avenida Ho Chi Minh en de Rua Salvador Allende. Het stratenplan van Luanda erkent ook Lenin en Che Guevara, maar winkels in het centrum van de stad zijn voor de superrijken. Parfumerie Yves Rocher verkoopt 50 milliliter Rose Oud voor 110 euro. 'We hebben nog twee andere vestigingen', zegt een medewerkster.",business
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De Noord-Koreaanse minister van Buitenlandse Zaken Ri Yong Ho noemt de dreigementen van de Amerikaanse president Donald Trump aan het land niet meer dan geluiden van een blaffende hond.  Dat zei Ri woensdag bij de Algemene Vergadering van de Verenigde Naties in New York. ""Als Trump denkt ons te kunnen verassen met blaffende geluiden dan is hij duidelijk aan het dromen"", liet de minister optekenen. Op de vraag wat hij van de bijnaam Rocket man voor Kim Jong-un vond, antwoordde Ri: ""Ik heb medelijden met de medewerkers van Trump.""  De Amerikaanse president waarschuwde Noord-Korea dinsdag bij de opening van de Algemene Vergadering van de VN nog een keer om te stoppen met het testen van kernraketten en waterstofbommen. Volgens Trump dwingt Noord-Korea de Verenigde Staten tot de ""totale vernietiging"" van het Aziatische land als het op deze manier doorgaat.  ""Raketman is op zelfmoordmissie voor hemzelf en zijn regime"", stelt hij. Trump vraagt de andere VN-lidstaten om samen te werken in het verder isoleren van het Noord-Koreaanse regime, zolang het ""vijandige"" gedrag doorgaat.  Ri deed de uitspraken woensdag voor zijn hotel in New York. Vrijdag zal hij daadwerkelijk spreken tijdens de VN-vergadering.",politics
"Dit schrijft De Telegraaf zaterdag op basis van bronnen rond het onderzoek. De rovers begonnen op zaterdag 3 maart en vertrokken pas de volgende dag.  Volgens een woordvoerder van de Rabobank wordt het een 'gigantische klus' om de achterbleven kostbaarheden bij de rechtmatige eigenaren terug te krijgen. ""In het belang van een zorgvuldige afwikkeling zal dat proces een aantal maanden duren"", laat hij weten aan BN DeStem.  Het politieonderzoek naar de kluisroof van afgelopen weekend is inmiddels afgerond. Over de uitkomst van dit onderzoek doet de Rabobank geen mededelingen. Gedupeerde klanten hoeven zelf geen aangifte te doen. Dat is al door de Rabobank gebeurd.  De slachtoffers van de roof krijgen begin volgende week bericht van de bank over de vervolgaanpak. Ze krijgen een uitnodiging voor een gesprek op het kantoor in Oudenbosch. Volgens de bank gaat het om enkele honderden klanten.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",business
"Donderdag, 27 juli 2017 om 20:49  De Europa League-deelname van PSV hangt aan een zijden draadje. In de eerste wedstrijd tegen het Kroatische NK Osijek blameerde de Eredivisionist zich voor eigen publiek: 0-1. Het inspiratieloze PSV moet de achterstand volgende week ongedaan zien te maken. Het enige doelpunt kwam voort uit een strafschop van Borna Barisic in de tweede helft.  Opvallenderwijs droeg Marco van Ginkel de aanvoerdersband om de arm. De teruggekeerde huurling van Chelsea neemt de band dit seizoen over van Luuk de Jong, die 'gewoon' in de basis van PSV stond. De Eindhovenaren hadden het niet makkelijk met Osijek, dat het seizoen in Kroatië van start is gegaan met twee remises. Het team van Cocu moest het spel maken tegen de teruggezakte Kroaten, maar slaagde daar niet voldoende in. Grote kansen waren schaars. PSV beperkte zich voornamelijk tot afstandsschoten.  Halverwege de eerste helft kwam de thuisploeg beter in het spel. Luuk de Jong baande zich een weg door de defensie van Osijek, waarna een van richting veranderd schot van Steven Bergwijn over belandde. Veel kansrijke doelpogingen waren hetzelfde lot toebedeeld en werden geblokkeerd door de stugge bezoekers. Het tempo bij PSV lag uiteindelijk te laag en de benodigde creativiteit ontbrak dikwijls, waardoor het eerste bedrijf doelpuntloos eindigde. Na rust werd de situatie nog dramatischer voor de onttroonde Eredivisie-kampioen.  Even nadat Jeroen Zoet een adequate redding verrichtte in een één-op-één-situatie met Eros Grezda, na een beroerde terugspeelbal van Daniel Schwaab, kreeg Osijek een penalty. Een overtreding van Joshua Brenet op Robert Mudrazija, mogelijk begaan buiten het strafschopgebied, werd bestraft door arbiter Andrew Dallas. Vervolgens mocht Borna Barisic aanleggen vanaf elf meter en hij maakte geen fout, ondanks dat Zoet de goede hoek koos.  Cocu liet Hirving Lozano debuteren als invaller, in de hoop dat de Mexicaanse aankoop het tij kon keren. PSV bleef echter onmachtig ogen. Achttien minuten voor tijd volgde eindelijk een goede kans voor PSV. Een poging van Bergwijn strandde echter voordat de bal het doel kon bereiken, terwijl De Jong naast kopte. Er volgde een betere fase van PSV, waarin een snoeiharde volley van Bergwijn uiteenspatte op de paal. Toch wist Osijek de zege over de streep te trekken. In blessuretijd moest Zoet nog redden na een gevaarlijke kopbal van Muzafer Ejupi.  Djabber, tuurlijk kan dat wel! Bij Suarez zag ik ook al bij Groningen, dat deze jongen wel heel bijzondere kwaliteiten had. Natuurlijk is dat geen garantie voor een loopbaan, net zoals Suarez dat heeft. Maar het zou me niks verbazen, als deze jongen bij grote (sub) topclubs beland. Ik ga hem zeker in de gaten houden, want hij kan echt goed voetballen vind ik.  Het is echt super triest heel eerlijk dacht ik dit wint PSV wel. Hoe of wat geen idee maar verliezen sowieso niet. Wij willen als Nederland zijnde weer de CL plaats veroveren en dit jaar kan de stap weer dichterbij gezet worden gezien Turkije niet al te best presteert. Maar als je zo zielig in eigen huis geen enige vorm van creativiteit hebt. Moet je zelf echt gaan afvragen wat de gehele organisatie voor staat.  Turkije niet best presteert? Turkije presteert de laatste jaren juist steeds beter. Basaksehir zal waarschijnlijk concurent Brugge uitschakelen in de Cl voorronde en Fenerbahce heeft vanavond Sturm graz in een uitwedstrijd makkelijk aan de kant gezet. Galatasaray is uitgeschakelt, maar zij zouden sowieso weinig Europese punten pakken. İk denk dat vooral Besiktas, en Basaksehir, de benodigde punten voor Turkije gaan pakken. Het seizoen is nog lang. İk zie eerder Oekraine en zelfs Portugal wegzakken dan Turkije en Belgie, als we de trend van de laatste jaren volgen. En daarnaast moet Nederland eerst landen zoals Tsjechie en Zwitserland op de ranglijst voorbij gegaan qua coeffiecient, en nog eens Griekenland in de gaten houden.  Verschrikkelijke wedstrijd. Het tempo lag veel te laag. Zo laag dat zelfs mijn oma mee had kunnen doen. Zelfs met dit tempo kwamen sommige ballen over 5 meter niet aan. En hoeveel kansen heeft PSV nou gecreëerd in 90 minuten? De Jong blijft ook bizar slecht. Ik hoop echt dat PSV hem zo snel mogelijk loost. Wat een waardeloze spits zeg.  Laten we maar hopen dat Brands eens wakker is geschud. Met dit team kun je moeilijk serieus meedoen om de titel denk ik.  Die Lozano voelt zich flink in het ootje genomen door Moreno denk ik. Die heeft waarschijnlijk mooie woorden over een Europese subtopper gehouden om hem naar Psv te praten, en wat ziet 'ie? Een eerste wedstrijd waar thuis verloren wordt van de nummer 4 van Kroatie. Dit is echt schandelijk voor het Nederlandse voetbal, kostbare coefficientenpunten worden weer zo door de wc gespoeld. Mag hopen voor de Psv supporters dat er voor hen wat bij komt, anders wordt het een heel zwaar seizoen.  Dit is wel heel erg overtrokken. Hij speelt gewoon voor zich zelf bij PSV hoor. Maar volgende week moeten ze daarheen en kunnen ze gewoon winnen uiteraard. Maar dat zal zeker niet meespelen. Wat wel mee zal spelen als ze nieuwe spelers halen. Ajax of Feyenoord of Psv? Als je Europees wilt spelen ga je dus niet naar Psv.  Natuurlijk speelt 'ie voor zichzelf, maar spelers willen zichzelf op het hoogste podium laten zien. Als je als Lozano zijnde jezelf in de El kan laten zien levert dat weer sneller een mooie stap hogerop op, snappie?  Wat niet overtrokken is, is dat hier kostbare uefa coefficient punten worden verkwanseld. Daar heeft psv de laatste jaren wel een handje van. Maar goed, het gaat over twee wedstrijden. Laten we hopen dat ze weten door te gaan.  Haha Fatball! Was het maar zo'n feest kerel. De punten in de voorrondes voor winst, gelijkspel etc. tellen allemaal keurig mee. In het toernooi worden deze verdubbeld. De punten worden verdeeld over totaal aantal deelnemer, ook de deelnemers uit de voorrondes. Met andere woorden: 1. Psv verprutst hier de eerste punten door te verliezen. 2. Als Psv uitgeschakeld wordt hebben ze vrijwel niet kunnen bijdragen aan de coefficientenpunten, maar zijn ze wel een extra team dat mee wordt genomen in de deling. Volgende keer wat beter op de hoogte, voor je je wijsheden verspreid.  @Fatball, Ook in de voorrondes tellen de punten mee. Verder worden de punten die behaald worden gedeeld worden door het aantal teams dat vanaf de voorrondes meededen. Dus al zou PSV het zelf niet eens halen, vernaggelen ze de punten ook voor de rest van Nederland  Ik wordt zo moe van dat gezeur om UEFA punten, gaat gewoon om de club zelf. En dan is het frustrerend dat ze niet dit potje willen winnen, geen overtuiging en ambitie om de EL te halen. Die punten zal me dan een rotzorg zijn, een seizoen zonder Europees voetbal wel.... erg gefrustreerd  Cocu gaat eerst de stoere trainer uithangen door Pereiro en Propper op de bank te zetten. Vervolgens mogen ze in de eerste de beste wedstrijd de problemen voor dezelfde trainer oplossen. Alsof die nog voor hem een stap zullen zetten. Lesje hoe motiveer ik mijn spelers? Echt grote klasse van Cocu.........  Het enige positieve is dat het ontslag van Cocu wat dichterbij is gekomen. Hoe sneller hoe beter.  Haha, ik miste je al. Ik dacht:""die houdt zich wijselijk gedeisd"". Maar even serieus, heb je nu nog vertrouwen in komend seizoen en in Cocu? Mis je de spelvreugde niet volkomen? Ik zie alleen maar chagrijnige gezichten op en naast het veld. Ik heb niet het idee dat iedereen binnen de selectie even blij is met Cocu. En omgekeerd van hetzelfde. De klik is er denk ik niet meer. De spelers onderling gaan ook niet voor elkaar door het vuur. Dit moet snel veranderen. Helaas zie ik dat onder Cocu niet meer gebeuren.  Sterker nog: Dit PSV gaat niet door. Ik schaam me echt kapot. Ik zie dezelfde gelatenheid als vorig seizoen. Dit PSV kan in de eredivisie van iedereen verliezen. De verdediging? Kansloos echt zwaar kansloos en onder de maat. De winnaars van vanavond zitten in Rotterdam en Amsterdam want die hebben dit jaar een concurrent minder. Zo frustratie moet er even uit.  Heb me dood geïrriteerd aan die terugspeelballen op zoet. Die zoet leverde letterlijk alles in en kreeg ook nog een paar ziekenhuisballen terug. Als je daar nog een keeper hebt met een goede trap en rust, oké, maar dat is zoet totaal niet.  Middenveld het beste? Hendrix was vreselijk slecht, heb het idee dat hij verkeerd gebruikt wordt. Moet als stofzuiger functioneren en meer niet, gewoon alle ballen inleveren. Van Ginkel onder de maat. Hoor je meer van te verwachten en al helemaal als aanvoerder. Daarnaast was Ramselaar erg onzichtbaar en een paar leuke momentjes zoals je kan verwachten van Ramselaar. Verder geen rendement wat toch wel het belangrijkste is!  Heb ook niet vaak gezien dat een trainer in het eerste belangrijke duel van het seizoen 4 beoogde basisspelers op de bank laat(Pröpper, Lozano, Pereiro en Luckassen). In mijn optiek is Pröpper met afstand de beste middenvelder die Psv heeft en de enige van wie ik vind dat hij iets van creativiteit vanuit het middenveld heeft.  Tja Ajax gooide ook de hele basis om toen en deed nog een hele goede aankoop van 11 miljoen. Zie bij psv niet de kwaliteit op de bank om zo de basis om te gooien en een lammers geven ze toch zelden een kans. Verder ook een nieuwe trainer.  Dirty01 Ajax heeft ook 2 andere basisspelers en wist in Frankrijk bij de nummer 3 gewoon een goed resultaat te halen. Waarom zou psv dat thuis tegen de nummer 4/5 van Kroatie niet kunnen? Zal mij ook niks verbazen als die Kroaten ook al een paar basisspelers hebben weggedaan. Dit is gewoon een schande. Zo simpel is het.  ''nu Feyenoord weer aanhaakt mogen ze gewoon weer achteraan sluiten.''  Wat een arrogantie. Feyenoord is voor het eerst in achttien jaar kampioen en de praatjes komen gelijk tevoorschijn. Hiervoor waren het voornamelijk Ajax en PSV die uitmaakten wie kampioen werd en jij denkt gelijk dat PSV niet meer structureel mee zal doen om het kampioenschap vanwege een mindere periode.  Inderdaad, wat een drama coach. Het team speelt ook als een natte krant. Totaal geen tempo in het spel, de 3e man wordt nooit gezocht in de combinatie, helemaal niets. Er is geen diepgang en die Luuk de Jong mag ook lekker vertrekken hoor. Lozano op links, Locadia in de spits en rechts Bergwijn. Maar het probleem blijft toch wel Cocu. Hij kan geen fatsoenlijk spel in het team brengen.  En die Kroaten wel wil je zeggen? PSV speelde dan misschien een verschrikkelijke wedstrijd, het is niet dat ze weggespeelt zijn. Er was er maar 1 aan de bal (oke, ze konden niet zoveel met de bal, maar ze hadden hem tich wel). Het gaat uiteindelijk om de doelpunten, maar om nou te zeggen dat PSV het mindere van het spel had....  1.5 jaar geleden, na CL ontmoeting met Atletico, zei iedereen nog dat PSV de club is dat het Nederlands voetbal weer op de kaart heeft gezet, je ziet het.... Dit is nog een grotere schande dan Utrecht tegen Differdange of Vitesse tegen Petrolul. Dit is het diepte punt. Juist omdat PSV de punten moet pakken voor NL! Het zegt veel dat Tsjechie, Zwitserland en Belgie boven ons staan op UEFA ranking.. Niet eens kunnen winnen van nummer 4 Kroatie, grootste schande van deze eeuw van Nederlandse voetbal...  Hendrix een matig talent noemen, terwijl uitgerekend hij heerste op het middenveld tijdens die belangrijke Champions League wedstrijden. Ik kan me een zekere wedstrijd op Old Trafford herinneren waar Hendrix fenomenaal was. Hou toch op man.  Hoezo zijn Hendrix en Bergwijn opeens matige talenten? Van Brenet kan ik wel begrijpen dat je hem opnoemt. Dat is ook gewoon pure middelmaat. Maar Hendrix en Bergwijn schat ik een stuk hoger in dan Joshua. Dit zijn de juist de twee spelers die het beste speelden deze wedstrijd. En ik voorzie nog voldoende potentie in die twee.  Haha Bergwijn man man wat is dat een slecht talent zeg. De O Zo grote talent hé? Sorry hoor maar Bergwijn is gewoon slecht. Vorig seizoen moest zijn seizoen worden maar daar was het ook maar matig. Die gast is gewoon niet goed voor Psv. Hij komt gewoon zoveel kwaliteit tekort.  Nou nee hoor. PSV heeft voor bijvoorbeeld alleen Lozano al meer uitgegeven dan de hele selectie van Utrecht toen waard was. Dit is helaas wel erger dan Utrecht - Differdange. De Jong en Lozano verdienen met z'n 2-en ook al meer dan het hele elftal van Utrecht toen, waar het salarisplafond toen nog op 175.000 zat..  Niet overdrijven. PSV speelt ook voor mij meestal niet het mooiste voetbal, maar resultaat is toch wel belangrijk lijkt me. En toen ze er op strafschoppen tegen Atletico uitgingen en een paar jaar eerder in blessuretijd tegen Milan, hebben ze Nederland uitstekend vertegenwoordigd. Daarnaast hebben ze, zeg ik uit het hoofd, tweemaal een europacup gewonnen. Dat zijn er nog altijd twee meer dan Az.  PSV was echt dramatisch. Er moet nog zeker wat bij komen willen ze meedoen voor het kampioenschap. Brenet, Hendrix, Bergwijn waren allemaal verschrikkelijk slecht. Vond alleen Lozano redelijk goed invallen, het enige lichtpuntje. Dramatisch dit.  Ja al het hele seizoen was dat het geval, sorry maar dan ligt het toch echt aan Cocu. Hij kan niets brengen in het team, ze moeten het maar uitzoeken en er zit totaal gedachte achter. Cocu plaatst spelers op de verkeerde plek en laat die Luuk telkens staan terwijl hij geen pepernoot kan raken, vandaag weer. Die man is zo slecht, het is abnormaal. Het team heeft genoeg kwaliteiten, maar Cocu kan geen voetbal erin brengen, combinatievoetbal, 3e man opzoeken, diepte in het spel, opbouw van achteruit, helemaal niets. Terwijl je toch genoeg goede middenvelders hebt.  Erger nog, Cocu krijgt de spelers niet eens tot op het bot gemotiveerd voor de seizoensopener. Nota bene nieuwkomer Lozano liet het meeste drive zien van alle PSV'ers. Met afstand. Dat is gewoon dieptriest.  En hoe. Ik denk dat het een combinatie is van kwaliteit wat op bepaalde sleutelposities ontbreekt en vooral het mentale aspect. Ik zie hier een veredeld elftal wat simpelweg ''schijt'' lijkt te hebben aan het feit dat ze spelen bij een Nederlandse topclub en dienen te presteren . Ik irriteer me mateloos aan deze mentaliteit bij de spelers. Misschien is Cocu simpelweg niet de geschikte man om zijn spelers te motiveren alles te geven. Als ik dit team vergelijk met Ajax gisteren... Wat een wereld van verschil. Ajax is serieus drie stappen verder in hun ontwikkeling.  Veel succes op het Stratumseind in mei hè, ben benieuwd of je nog zo overtuigd bent.. OT: En wederom een schande voor het Nederlands clubvoetbal, niet de eerste keer de afgelopen jaren. Hoop en ga er ook van uit dat PSV dit recht zet in Kroatië.  Ik weet nog zo goed dat ik zei dat pereiro een miskoop was en dat het geen enkele garantie voor succes was. Ook dat je zo'n speler die zulke geintjes uithaalt voordat hij tekent niet eens meer moet willen, maar ik werd voor gek verklaard. Voor de zoveelste keer, een kampioenschap koop je niet.  Wat een zielige vertoning van Psv. Waar staat die club voor? Ajax wilt mooi voetbal en domineren? AZ probeert dat ook en Vitesse wilt ook dat spel spelen. Wat wilt PSV precies voor mij gevoel kijken ze heel erg op tegen Ajax altijd en hebben ze vaak hun mening klaar staan bij bepaalde ideeen. Maar dit is echt een wanvertoning 1e klas.  Mensen die Bergwijn afzeiken zijn hele goede vriend Nouri heeft prive nogal iets gehad. Snap niet dat mensen zo kill kunnen antwoorden hierover. Echt super zielig je zou eens de spelers moeten afzeiken die op leeftijd zijn en het moeten laten zien Luuk de Jong, Marco van Ginkel etc.  Mooier dan PSV en bovendien heeft Frank bij lange na niet kunnen/mogen investeren als Bosz en nu Keizer. Ik vind nog steeds dat Frank het heel erg goed heedt gedaan. Vergis je niet hoe Ajax speelde toen Suarez, Vertonghen, Alderweireld e.d. nog speelden.  Oke ik kan ook vertellen waar PSV voor staat. Maar dat snappen de Amsterdammers en Rotterdammers toch niet. PSV staat voor warmte, gemoedelijkheid, houdt van buitenlandse helden met bravoure. Het niet altijd de beste willen zijn maar genoeg nemen met wat je hebt. Daar staat PSV voor.  Sjezus, wat een ramp voor PSV en het Nederlands voetbal. PSV is een ploeg die moet streven naar Europees overwinteren, nu halen ze zo de herfst geeneens. Zelden zo'n stuurloos PSV gezien. Ik hoop dat dit goed gaat komen want de punten zijn hard nodig.  Inderdaad. PSV was compleet de weg kwijt. Ik heb zelden PSV een dergelijk laag niveau zien halen en dat meen ik serieus. Ik denk dat met deze selectie het kampioenschap wederom te hoog gegrepen is. En dan moet je je nog realiseren dat er aan Pereiro, Arias en Zoet wordt getrokken. Ook die beoogde linksback die Brands ons heeft beloofd gaat het team niet op sleeptouw nemen natuurlijk. Ik vrees dat we de vroege tekenen hebben gezien van een mogelijk overgangsjaar.  Slecht, slechter, psv. Een en al armoede. Een selectie die matig is. Een trainer die geen raad weet wanneer de ruimtes klein zijn en geen enkel fatsoenlijk strijdplan. Psv mag zich nog wel even gelden op de markt want als dit zo loopt zien we psv terug op plek 5-6 volgend seizoen...  Renaldino. Ja die speelt ook vaak genoeg mindere wedstrijden. Maar gebeurd bij Psv wel heel vaak als ze voorronde spelen. Maar mag je nooit wat over zeggen heb ook psv'ers in de familie je moet reeël zijn.  Nou Utrecht en Ajax beginnen aardig. En PSV gooit dat goede begin voor Nederland zo weer de prullenbak in. Dankjewel. Ik ben niet eens voor PSV, maar mijn bloed kookt gewoon tijdens zo'n wedstrijd. Die twee achterin. Schuiven niet in. Passen 30 meter voor de middenlijn de back in, die vervolgens alleen maar terug kunnen. Belachelijk zeg  Deze wedstrijden hebben niet direct iets met de punten te maken dat geld pas als je in de groepsfase zit Neemt niet weg dat dit gewoon psv onwaardig was! Maar ook zeker niet dat we nu al uitgeschakeld zijn! Hoop dat dit hierbij blijft  Pisvee barre slecht. Iedereen zeuren over de toekomst van het Nederlands voetbal, maar als je niet van een Kroatische ploeg kan winnen, dan heeft het ook wel weinig zin. Utrecht volgende week er ook uit (verwachting) en Pisvee ook. Ajax hopelijk wel Champions League anders weer een slecht seizoen voor Nederland in Europa.  Allereerst staat psv hier voor paal. Maar wel zonde van de europese punten. Het is natuurlijk schandalig als je zo'n eerste wedstrijd speelt. Omdat het al vele wedstrijden zo gaat, zegt dat in mijn beleving heel erg veel over de selectie en de trainer.  Laat de KNVB PSV een stevige sanctie opleggen, 3 jaar geen Europees voetbal bv. Het is een schande! Moet je weer in de EL spelen, laat je het gewoon lopen om je te kunnen focussen op de competitie. Emotieloos lopen ze het veld af, staat van Ginkel bij de camera een lulverhaal op te hangen...bah  Ga er alsnog wel vanuit dat PSV het in Kroatië nog recht kan breien, maar dat neemt niet weg dat dit een enorme afgang is. Mochten ze er daadwerkelijk uitvliegen is dat een van de grootste decepties in het moderne Nederlandse voetbal. Wat was dit bedroevend. Zaak om heel snel de koppen omhoog te zetten, als PSV dit niet kan repareren gaan ze echt een heel zwaar seizoen tegemoet.  Als PSV dit niet recht kan brijen gaan ze een makkelijk seizoen juist tegemoet. Geen 3 wedstrijden in de week een heel makkelijk programma. In Nederlandse competitie heb je maar een paar moeilijke tegenstanders voor de top3. Dat is de top 3 zelf en Vitesse, AZ en Utrecht. De rest valt wel mee zo zware competitie is de Eredivisie niet.  Tja, dat is natuurlijk wel waar, maar de mentale tik zal wel heel groot zijn en de supporters zullen ook niet in opperbeste stemming zijn. Het zou dan zomaar ook een neerwaartse spiraal kunnen worden. Ajax werd bijvoorbeeld helemaal niet gehinderd door de extra Europese wedstrijden in de tweede seizoenshelft, maar kreeg juist vleugels door de goede Europese prestaties.  Ik gaf het al aan in de voorbereiding dat het leek alsof er nergens op getraind werd en er totaal geen lijn in het spel zat. Ik kreeg toen het verwijt dat ik te voorbarig was door veel mensen en lijkt toch alsof er een kern van waarheid zat in het geen wat ik vast stelde. Voor mij mag Cocu zijn biezen pakken als hij niet door deze ronde komt. Psv begint altijd in een waardeloos tempo in de eerste helft. Geef mij maar een Gertjan Verbeek die er waarschijnlijk wel wat pit in brengt.  Auw, Auw, Auw, natuurlijk de selectie moet weer een beetje aan elkaar wennen. De sterkhouders Moreno en Guardado zijn vertrokken maar nog steeds van de Nummer 4 van Kroatië mag je toch wel hopen dat ze winnen. Ik wens alle Psv'ers een goed eredivisie seizoen. Ze zijn nog niet afgeschreven in Europa maar een centraal verdediger is echt wel noodzakelijk. Haal alsjeblieft wat punten voor NL want als Feyenoord het niet goed gaat doen in de CL dan moet Ajax alles gaan doen en jullie weten ook dat wij het vaak niet goed doen in Europa. Kom Op PSV Laat HET Zien IN Kroatië!!  Nee ik ga niet mee in het PSV bashen. Heel veel mensen beseffen hier namelijk niet dat je van dit soort ploegen nu eenmaal niet eenvoudig wint. Ja dat zou wel moeten, maar het is niet alsof PSV hier uniek in is. Dan krijg je een goedkope (wel terechte) pingel tegen en zelf nog de nodige dosis pech en dan heb je dit. Wedstrijd was niet best, er is echter nog eentje te gaan in Kroatië. Wel apart dat PSV eerst thuis moest, iemand die weet waarom dat zo was?  het was echt bar en bar slecht... jammer hoor.. NL kan de punten nu goed gebruiken. ik hoop dat cocu t nu inziet. haal die luuk eruit. zet locadia in de spits, links lozano rechts bergwijn. pereiro achter locadia. van ginkel en hendrix erachter. waarbij hendrix de meest controlerende is en van ginkel box to box.  Zo wat is dit PSV slecht! Ik was al niet zo onder de indruk van ze maar dat het zo erg was had ik niet verwacht. Hoop dat ze zich nog weten te plaatsen voor de volgende play-off van de Europa League. Want anders is het seizoen al zowat mislukt voor het goed en wel is begonnen. Maar hier moet echt in elke linie kwaliteit bij.  Belachelijk, om fatsoenlijk mee te draaien heb je minstens een nieuwe linksback en een centrale verdediger nodig en ohja een trainer die eens normale beslissingen gaat nemen en eerder durft te wisselen.  Er lijkt gewoon geen samenspel, geen automatismes, geen tacktiek in te zitten. Zo veel veranderingen heeft PSV nu ook weer niet ondergaan in de basis. Juist de verdediging waar de meeste mutaties zijn lijkt wel ok, al begint het daar natuurlijk wel met opbouwen.  Ik zou als Cocu zijnde toch eens die de Jong eruit halen en beginnen met een Bergwijn - Locadia - Lozano. Dat moet qua voetbal en beweegelijkheid toch een stuk beter zijn zou je zeggen. Wellicht dat je zelfs nog Pereiro op 10 kan zetten, Van Ginkel op 8 en Hendrix op 10 al heb je dan wel Ramselaar en Propper op de bank zitten wat zonde is.  Hopelijk weet PSV dit nog om te draaien in Kroatie maar dan zullen ze wel een stuk beter moeten spelen. Wat een verschil met Ajax gisteren zeg...  Zeker niet, vind dat Utrecht het verdient heeft op basis van vertoonde spel vorig seizoen. Ik gun elke ploeg in Nederland een goede Europese tour, hoe verder elke club komt, hoe beter voor de totale Nederlandse voetbal.  PSV moet zich schamen, nou Cocu moet zich schamen wat een onmacht vandaag, en dan Lozano brengen en op rechts zetten. Kom op zeg, NK Osijek. Van Ginkel als aanvoerder? Wat een verschrikkelijk interview van hem net. Kan natuurlijk nog recht worden gezet daar, maar dit is zo slordig en zo slecht. Jammer had op beter gehoopt, maar PSV heeft zeker kwaliteiten ingeleverd, ze missen Moreno enorm vandaag, verdedigend belangrijk en met de inspeelpass.  Met een Guardado in vorm had je hier ook makkelijk gewonnen, verder zijn jongens als Luuk de Jong, Propper ineens veel minder dan de voorgaande jaren, dan kun je nog Lozano hebben gehaald, als de overige spelers het laten afweten heb je daar niet veel aan.  'Chucky' zal wel denken... ingepraat door Moreno en Guardado die zelf verkast zijn ondertussen, in wat voor pover team hij terecht is gekomen. Deze wedstrijd was werkelijk waar niet om aan te gluren... Het zal echt 100x beter moeten wil men nog doorgaan en dan nog de beslissing rondom Van Ginkel, man man man dat is toch verre van een echte leider.  3e keer huren die Marco van Ginkel. Een Nederlandse club leid op of koopt en verkoopt. Of huurt eenmalig om er echt heel veel beter van te worden. Maar bij Marco zit er nooit rek in want, hij wordt niet voor niks continue te licht gevonden bij Chelsea.  Mee eens. Hij heeft ook nog eens zijn contract verlengt bij Chelsea. Hij denkt nog steeds dat ie een kans gaat krijgen bij Chelsea vrees ik... terwijl Chelsea alleen wil verlengen om hem duurder te slijten. PSV mist gewoon een absolute leider momenteel, dat waren Guardado, Moreno en wellicht in mindere mate De Jong maar die is hopeloos uit vorm en zal als het zo doorgaat mogen banken.  Groot verschil. AZ wil wel voetballen en als je goed hebt opgelet heb je ook gezien wat voor acties dat deze wedstrijd opleverde op de momenten dat Osijek de bal verspeelde. Totaal andere soort wedstrijd.  Ik geef ze weinig kans voor de return. Dit duel had een zekere overwinning moeten opleveren. Je moet nu al in het belang van het Nederlandse voetbal hopen dat dit PSV in onze eigen competitie niet bij de eerste drie eindigt, AZ was dit niet overkomen.  Maar Psv heeft qua selectie wel een grotere kans om verder te komen in het toernooi, dit zijn van die Rostov duels, zo aan het begin van het seizoen, dan heerst er een soort van mentaliteit dat de klus wel geklaard wordt, hopelijk staan ze nu met beide benen op de grond en weten ze waar ze aan toe zijn volgende week.  Dit is juist niet wat de Ajacieden en Feyenoorders willen. Als PSV het niet haalt om de EL groepsfase niet weet te halen zou de ploeg van Cocu zich compleet kunnen richten op de landstitel. Een eventuele uitschakeling in Europa zou dan nog voor hun positief kunnen werken...ik hoop dus echt dat PSV het gaat redden ook wat betreft de punten voor ons allemaal.  Nou als ze het nu verkloten mogen ze van mij nog kampioen worden ook. Dan Feyenoord of Ajax de EL winnen, mag PSV lekker zelf als kampioen gaan kloten in de voorronde met een niet geplaatste status. Kunnen ze nog eens terug denken aan die keten dat de competitie belangrijker was.......  Komt de volgende kampioen volgend jaar in het moeilijke deel van de loting? Zo ja dan kan het me weinig schelen. Niemand kan bewijzen dat door een eventuele uitschakeling voor de EL groepsfase PSV makkelijk kampioen gaat worden, maar het zou hun wel heel goed kunnen helpen.  Vergeet je voor het gemak dat seizoen waar Psv bijna ten koste van verliezend finalist Atletico de kwartfinale wist te bereiken, en de jaren daarvoor was Ajax ook niet al te best in de CL vergeleken met PSV (halve finale CL, voorronde, kwartfinale Cl). Pas op basis van afgelopen seizoen heeft Ajax een bepaalde status verworven omdat ze de finale van de Europa League wisten te behalen, wat uiteraard knap is, maar niks zegt aangezien ze daar kansloos onderuit gingen tegen Man Utd. Mijn punt is dat Ajax, op basis van het afgelopen decennia,vrijwel niks spectaculairs in Europa heeft laten zien, en ik ook nog maar moet zien hoe zij het in de CL gaan doen, want dan tref je nog moeilijkere tegenstanders dan Man Utd.  Het is misschien te vroeg om te roepen. Maar er zit geen verbetering in! Als ze niet oppassen word het onderin linkerrijtje. Misschien is het is goed om de trainers is tegen het ligt te houden. Ze krijgen nu al meer dan een jaar de kans maar het blijft aan klooien.  Ik denk zomaar dat dit niet lang gaat duren voordat Cocu eruit vliegt. -maakt een huurling aanvoerde, wat al een keihard signaal is naar de rest van het team. -kan zijn team niet meer motiveren naar mijn idee, het inspiratieloze voetbal van vorig seizoen wordt helaas voortgezet. -Cocu staat langs de lijn met een blik van ik weet het niet meer....  Moreno was op basis van afgelopen seizoen ook vrijwel onhoudbaar geworden, daarnaast was het beste er wel een beetje vanaf bij Guardado, alhoewel ik nog steeds van mening ben dat ze hiermee wel 2 echte vechtersmentaliteiten inleveren.  Ben benieuwd of het een kort seizoen voor Cocu wordt of een lang seizoen voor de fans. Waarschijnlijk een van beide, want als je je ploeg niet eens voor een eerste wedstrijd meer kunt inspireren, die nota bene bijzonder belangrijk is voor de overwinning om Europees te overwinteren, zie ik het somber in. Alleen Brands kan Cocu nog redden, maar ook die lijkt zijn kop in het zand te steken. Heel geforceerd zijn Rigo, Rosario, Koopmans, Lammers en mogelijk ook Gudmundsson ineens volwaardige selectiespelers, terwijl ze vorig jaar geen enkele kans kregen op speelminuten in de hoofdmacht (op Lammers na, maar ook dat was mosterd na de maaltijd). intussen laten de ervaren krachten het vanavond opnieuw liggen, met Brenet als iconisch voorbeeld voor het gebrek aan kwaliteit dat ze in Eindhoven niet willen onderkennen. Echt een achterlijke overtreding die deze penalty veroorzaakt!  Toch had PSV tot twee keer toe gigantische pech dat de bal er niet in kwam, en dan met name die tweede knal tegen de paal, met iets meer geluk (of minder pech) had het team gewoon met 2-1 gewonnen. Ondanks menig mopperpot, vanavond, zie ik best nog perspectief om uiteindelijk over twee wedstrijden, de volgende ronde te halen. Overigens, wat een gigantisch balbezit/overwicht de eerste 30 minuten, jammer uiteindelijk.  Psv hoort hier eigenlijk gewoon met ruime cijfers te winnen zodat de return een formaliteit wordt. Nu hebben ze het zichzelf wel lastig gemaakt, want uit zie ik ze niet zo makkelijk winnen, zeker niet na het vertoonde spel van vanavond.  Je kunt natuurlijk nog niet helemaal in het ritme zitten zo aan het begin van het seizoen. Maar dit was wel heel erg. Volgende week moet PSV vol aan de bak om dit nog goed te maken. In de brandende hitte gaat dat nog een heilstaat karwei worden... Ik wil nu niet direct om het vertrek van Cocu gaan zeuren, maar als hij PSV ook dit seizoen niet aan de praat krijgt mag hij toch eens na gaan denken over zijn positie.  Dit had ik echt niet aan zien komen Had echt verwacht dat het wel 2-0 of 3-0 zou worden Maar een nederlaag nooit verwacht Hoop dat ze het volgende week recht kunnen zetten Want we kunnen de punten echt goed gebruiken Hoop dat alle Nederlandse clubs alles geven in europa en zich niet alleen richten op de competitie en Europees voetbal als een extraatje zien  Dit is een speciale bericht voor Mister Cocu. Hij was een top voetballer, maar man man man wat is het een onbenul in het coachen. Meneertje Keizer van Ajax heeft (als nieuweling) in zijn linker teen nog meer ballen en persoonlijkheid dan meneer Cocu. Dit is gewoon een vervolg (van vorig seizoen) van het falen van Cocu. Hij posteert spelers op verkeerde posities, laat die onbenul Luuk constant staan, terwijl je allang Locadia de kans moet geven, dan links Lozano en rechts Bergwijn of Perreiro.  Maar dat is niet het probleem, Cocu weet niet hoe hij een elftal kan laten voetballen. Het team speelt zowat zonder enig voetbal gedachte. Er is geen teamspel, geen 3e man opzoeken in de combinatie, geen diepgang en de opbouw van achteren is armzalig. Het is gewoon hopen op goed geluk en staan de spelers ook op het veld. Dit is een falen van Cocu, hij heeft geluk dat hij een leuk seizoen had gedraaid, maar vorig seizoen is hij hard onderuit gegaan en dat wordt nu gewoon vervolgd.  Net of Locadia de ballen er ineens wel inschiet. Luuk de Jong is al een tijdje uit vorm, en dat blijkt nu wel, want zijn goals worden echt gemist voorin. Kun je nog 10 kansen creeren, als niemand ze afmaakt heb je er niks aan.  Ik weet niet of je zijn beginfase kan herinneren, toen hij nog weleens in de spits speelde, hij was daarin enorm gevaarlijk en scoorde echte spitsengoals. Nadat Luuk constant in de spits speelde, kreeg Locadia niet het vertrouwen en moest hij zelfs op de flanken spelen zoals vandaag. Ik weet wel zeker dat als hij het vertrouwen krijgt (om in de spits te spelen), dat hij genoeg goals zal maken, hij is niet zo houterig zoals die arme Luuk dat is. Vandaag kon je weer zien hoe armzalig Luuk kan voetballen.  Waar is Psv nou eigenlijk mee bezig geweest deze transferperiode? Afgelopen seizoen was het allemaal niks, het zou een enorm drukke transferperiode worden, maar ze gaan bij Psv lekker verder waarmee ze bezig waren. Ga spelers halen voordat je weer uit de EL ligt..  Lozano die vraagt zichzelf heel hard af wat hij bij PSV doet. Hij zal de kar moeten gaan trekken en dat kan je gewoon niet van hem verwachten. De beste optie is nu Cocu er uit en iemand aanstellen, die er voetbal inslijpt en Luuk de Jong direct gratis weg doen.  Dit kan nog eens een zwaar Europees seizoen worden voor het Nederlands voetbal, als PSV en Utrecht beiden worden uitgeschakeld en die kans is zeker aanwezig. Feyenoord in de CL verwacht ik geen wonderen van, dat wordt een 4e en laatste plaats ben ik bang.  Te hopen dus dat Ajax de CL poulefase weet te bereiken en dat Vitesse kan stunten in de El.  En Cocu, ik betwijfel of die de winterstop weet te halen. Vorig seizoen was barslecht en voorlopig is er niets veranderd.  Overdreven. Utrecht en PSV kunnen het zomaar halen volgende week en Ajax uitgeschakeld worden. Bij Feyenoord ga ik gewoon uit van minimaal derde plaats in de poule en nog wat pinten sprokkelen in de EL. We kunnen het zeker als land.  Ajax kan sowieso niet uitgeschakeld worden in Europa, want Ajax zou dan instromen in de volgende voorronde van de EL. Hoe vervelend ook voor Ajax in zo'n geval, ze zullen in ieder geval actief blijven in Europa. Dat is toch wat anders met FC Utrecht en Psv.  Overigens denk ik dat PSV de schade nog wel kan herstellen, voor FC Utrecht zie ik het iets minder fraai in. Maar goed, als FC Utrecht verliest van de nummer 3 van Polen (op 2 punten van de kampioen) dan valt daar voor een club van de omvang van FC Utrecht mee te leven. Een uitschakeling van PSV zou rampzalig zijn voor het Nederlands voetbal.  Ik zie Vitesse ook nog wel wat puntjes pakken, maar Feyenoord reken ik totaal niet op. Die komen in pot 4 waardoor ze allemaal tegenstanders treffen die sterker zijn. Het zou me niks verbazen als ze net als PSV vorig seizoen een puntje of 2 pakken. Op Feyenoord hoeven we niet te rekenen en zeer waarschijnlijk valt ze ook nog eens niks te verwijten.  Een blamage natuurlijk, maar dit kan nog recht gezet worden. Winnen in Kroatië en dan alsnog door naar de volgende ronde. Een Europese uitschakeling van PSV zou zeer schadelijk zijn voor het Nederlands voetbal en natuurlijk ook voor PSV een afgang van jawelste. Gelukkig zijn er 90 minuten om dit te voorkomen. Geen fijne uitgangspositie, maar ik vertrouw erop dat PSV het recht gaat zetten.  PSV moet als de donder eerst Cocu lozen en investeren in de defensie. In de Eredivisie kan het nog net, maar in Europa worden andere wapens gevraagd. Dat zelfde probleem heeft Ajax met de backs en Feijenoord na het vertrek van Karsdorp en Kongolo in de hele achterhoede. Ergens in de opleiding gaat er toch iets mis want eertijds hadden we bij bijna de hele Nederlandse top en ook subtop prima verdedigers: Suurbier, Krol, Hulshoff, Israël, Laseroms, Eijkenbroek, Mansveld, etc. Echte kerels, die zie je bijna niet meer in Nederland.  Je moet inloggen om te reageren. Heb je nog geen account? Dan kun je je gratis registreren.Inloggen  De Europa League-deelname van PSV hangt aan een zijden draadje. In de eerste wedstrijd tegen het Kroatische NK Osijek blameerde de Eredivisionist zich voor eigen publiek: 0-1. Het inspiratieloze PSV moet...Lees verder",entertainment
"In de zoektocht naar een opvolger van Tony Pulis, kan West Bromwich Albion aankloppen bij Oscar Garcia. De ex-manager van Brighton & Hove Albion en Watford staat open voor de functie. (talkSPORT)  Arsenal gaat in januari in gesprek met Schalke 04-middenvelder Leon Goretzka. Het contract van de Duits international loopt volgend jaar af, maar ook Manchester City en Juventus hebben hem op de korrel. (Daily Mail)  Ajax en PSV hebben een oogje op Henry Onyekuru, de aanvaller van Everton die dit seizoen gehuurd wordt door Anderlecht. Ook Barcelona, Manchester United, Fiorentina, Southampton en Stoke City hem in het vizier. (Het Laatste Nieuws)  Hij wordt een jaar gehuurd door Anderlecht, waarna hij naar everton gaat. Waarom zou Everton een speler verkopen die erg beloftevol is en misschien belangrijker: hij speelt op een positie waar everton het erg moeilijk heeft om vervanging voor Lukaku te vinden. Onzinverhaal lijkt me.  Eerder kansloos omdat hij al onder contract staat bij Everton; een club die het geld niet zo hard nodig heeft en een talentvolle jongen als hij niet voor minder dan 20 miljoen gaat laten vertrekken. Tel daarbij op dat er grote clubs achter hem aanzitten en de kans dat ik nog prof wordt, is daarmee groter dan dat deze jongen verkocht wordt aan Ajax of PSV.  Gaat echt niet gebeuren. Everton is alle mogelijkheden aan het onderzoeken om Onyekuru al in januari terug te halen. Gaan hem zeker niet verhuren/verkopen aan een Nederlandse club. Barca of Man Utd lijkt me nog iets te vroeg voor hem. Laat hem eerst maar eens bewijzen dat hij het niveau van de PL aankan  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"Onderwereldoorlog  Willem Holleeder had drie vrienden die nu niet meer leven. Sinds maandag staat ‘De Neus’ terecht voor een aantal moorden.  Door onze redacteur Jan Meeus | pagina 8 - 9  Amsterdam.  Het verhaal waaraan Willem Holleeder maandag in de Amsterdamse rechtbank begon, is dat van een van de weinige overlevers van de oorlog die begin deze eeuw woedde in de Amsterdamse onderwereld. Veel ervan is moeilijk te controleren; de criminelen over wie hij vertelt, zijn tijdens die oorlog vermoord.  Tijdens het eerste, globale, verhoor van Holleeder door rechtbankvoorzitter Frank Wieland vielen drie namen opvallend vaak: die van Cor van Hout, Wim Endstra en John Mieremet. Drie mannen met wie Holleeder bevriend is geweest, die zich later heel negatief over ‘De Neus’ hebben uitgelaten en die niet meer leven. Van Hout stierf in 2003, Endstra in 2004 en Mieremet in 2005. Volgens het Openbaar Ministerie (OM) door toedoen van ‘De Neus’.  Holleeder vertelde hoe zijn vriendschap met Van Hout vertroebelde nadat ze samen hun straf voor de ontvoering van brouwer Freddy Heineken hadden uitgezeten. Cor van Hout dronk veel, en mishandelde zijn vrouw Sonja, de oudste zus van Willem. Cor en Willem kregen openlijk ruzie na een mislukte moordaanslag op Van Hout in 1996. Dat was het einde van hun jarenlange vriendschap. Hun gezamenlijke bezit in de rosse buurten van Amsterdam en Alkmaar, vergaard met nooit teruggevonden Heineken-losgeld, moest worden ontvlochten. Willem hield er ruim 10 miljoen gulden (4,5 miljoen euro) aan over.  Zus Sonja, erfgename van Van Hout, heeft over de herkomst van haar miljoenen een heel ander verhaal verteld. Dat komt, zei Holleeder, omdat ze gelogen heeft in een onderzoek naar die criminele erfenis. Dat verklaart ook, volgens zijn advocaten, waarom de zussen „stelselmatig gelogen” hebben in verklaringen over hun broer.  Holleeder sprak ook over John Mieremet, een andere voormalige vriend uit het criminele milieu. Ze hadden allebei geld geïnvesteerd bij vastgoedhandelaar Wim Endstra. Nadat in 2002 een mislukte aanslag op Mieremet was gepleegd, wilde die zijn geld terug hebben van Endstra. Holleeder trouwens ook – „maar Mieremet ging voor”.  Volgens Holleeder zat Endstra zo in de tang bij Mieremet dat de vastgoedbaron de politie – in wat later de ‘achterbankgesprekken’ is gaan heten – vertelde over afpersing door Holleeder. „Dat hele verhaal is in elkaar gezet door Mieremet”, aldus de Neus.  De lezing van de feiten is opmerkelijk. Holleeder heeft er niet eerder zo over verteld. Toen hij in 2006 terechtstond voor afpersing van Endstra, ontkende Holleeder bij hoog en bij laag dat hij geld bij hem had geïnvesteerd. Dat was kennelijk een leugentje geweest. „Ik heb na de boedelscheiding met Cor 8 miljoen gulden geïnvesteerd bij Endstra”, aldus Holleeder maandag.  Waarom hij het dan nu vertelde, is vooralsnog niet duidelijk. Het zal ongetwijfeld weer aan de orde komen als de feiten preciezer behandeld worden.  Aan het begin van de eerste zittingsdag stelde het Openbaar Ministerie dat Holleeder wel vaker flexibel is omgegaan met de feiten. Zo heeft De Neus in 2015 verklaard dat hij zijn zus Astrid tot begin 2013 eigenlijk niet veel zag. Hij reageerde daarmee op haar verklaring tegenover de politie dat zij jarenlang de vertrouwenspersoon is geweest van haar oudere broer.  Nader onderzoek heeft inmiddels uitgewezen dat Willem en Astrid Holleeder rond de eeuwwisseling heel veel contact hadden. De officier van justitie: „We hebben ruim vijfhonderd telefoongesprekken tussen Willem en Astrid gevonden die niet zijn vernietigd. En uit die gesprekken blijkt dat Willem meestal degene was die dat contact initieerde.” Bovendien heeft Astrid Willem na zijn veroordeling voor afpersing in 2006 zeker twintig keer bezocht in de gevangenis. Dat Holleeder geen contact had met zijn zus Astrid, is volgens het OM „lariekoek”. Het laat volgens justitie zien dat hij het niet zo nauw neemt met de waarheid.  Het OM komt in het verloop van de rechtszaak tegen Holleeder ongetwijfeld met een andere geschiedenis dan de verdachte. Justitie zal in haar versie bewijzen en getuigen aanvoeren om Holleeders schuld aan vijf moorden aan te tonen. De vraag is welke versie van de geschiedenis de rechtbank gelooft. Volgens planning moet dat, na 65 zittingsdagen, eind dit jaar duidelijk worden.",entertainment
"Donald Trump heeft donderdag een presidentieel decreet getekend waarmee het mogelijk wordt om specifieker sancties op te leggen aan personen en instituties die handelen met Noord-Korea of die faciliteren. De Amerikaanse president maakte dat donderdag bekend voorafgaand aan een ontmoeting met de Japanse premier Abe en diens Zuid-Koreaanse collega Moon.  ""Ons nieuwe decreet zal de weg naar inkomstenbronnen afsnijden waarmee de Noord-Koreaanse inspanningen om de dodelijkste wapens ooit gefinancierd worden"", zo vertelde Trump aan een verslaggever van persbureau Reuters. Op deze manier moet het voor het ministerie van Handel gemakkelijker worden sancties op te leggen aan buitenlandse banken die transacties naar het Aziatische land mogelijk maken.  Trump repte daarbij met geen woord over de voor Noord-Korea belangrijke olie-inkomsten. Wel prees hij de centrale bank van China omdat die de eigen banken heeft aangemoedigd om de banden met Noord-Korea te verbreken.  Eerder deze week liet Trump al weten dat hij bereid is Noord-Korea ""totaal te zullen vernietigen"" als dat nodig is. De Zuid-Koreaanse president Moon sloeg donderdag juist een verzoenender taal aan. Hij zei te willen voorkomen dat er oorlog uitbreekt.  Toen Trump afgelopen juli de militaire parade zag in Parijs tijdens de Franse onafhankelijkheidsdag, was hij daarvan onder de indruk. De president overweegt nu ook een soortgelijke parade te organiseren op 4 juli, de Amerikaanse feestdag die de onafhankelijkheid viert. Dat zei Trump in de zijlijn van de Algemene Vergadering van de VN in New York, meldt Reuters.  De VS sturen drieduizend extra militairen naar Afghanistan. Dat heeft de Amerikaanse minister van Defensie Jim Mattis laten weten, bericht persbureau Reuters. Eind augustus had Mattis al opdracht gegeven voor het sturen van meer militairen naar Afghanistan, maar hij had nog niet gezegd hoeveel. Er was toen sprake van vierduizend man.  De Amerikanen zijn al bijna zestien jaar actief in Afghanistan. Momenteel zijn er al elfduizend Amerikaanse militairen in het land. Het is de langste oorlog waarbij ze zijn betrokken.  Trump wilde eigenlijk vertrekken uit het land, maar kwam daarop terug omdat de regering niet wil dat de radicaal-islamitische Taliban hun positie verder versterken. De president is beducht voor een tweede 'Irak' waar na terugtrekking van de VS een machtsvacuüm leidde tot de opmars van terreurgroep IS.  De Amerikaanse president Trump toog zondag naar Twitter om zijn (politieke) tegenstanders te bespotten. Voormalig Democratisch presidentskandidaat Hillary Clinton kreeg ervan langs in een filmpje dat Trump retweette, zijn Noord-Koreaanse ambtgenoot Kim Jong-un noemde hij geringschattend ""raketman"".  Trump plaatste een (neppe) video door op zijn tijdlijn waarin hijzelf op een golfbaan te zien is terwijl hij een bal het beeld uit slaat. In een volgende shot zien we archiefbeeld van Clinton die valt terwijl ze een vliegtuig instapt. De golfbal is er zo in gemonteerd dat het lijkt alsof Trump Clinton neerhaalt met zijn swing:  Eerder op de dag moest ook de Noord-Koreaanse president Kim Jong-un eraan geloven. ""Ik sprak met de Zuid-Koreaanse president Moon gisteravond"", stuurde Trump de wereld in. ""Vroeg hem hoe het met raketman gaat. Er staan lange rijen aan de tankstations in Noord-Korea. Jammer!""  De spanningen tussen Noord-Korea en de Verenigde Staten liepen deze week weer verder op nadat de Pyongyang vrijdag een nieuwe raket afvuurde die hoog over Japan vloog. De Noord-Koreaanse rakettesten zijn een van de belangrijkste onderwerpen tijdens de jaarlijkse Algemene Vergadering van de Verenigde Naties in New York komende week.",politics
"Een petitie tegen het plan van de Franse president Macron om zijn vrouw Brigitte een First lady-achtige rol geven, krijgt steeds meer steun. Op dinsdag hadden al ruim 220 duizend Fransen een petitie getekend tegen zijn voornemen. Zij zien het plan als een ongewenste 'Amerikanisering' van de Franse politiek.  Door:Redactie8 augustus 2017, 11:09  Macron, die drie maanden in functie is, zei tijdens de presidentscampagne dat hij zijn echtgenote een formele, publieke rol wil geven. Compleet met een eigen kantoor en een heuse staf in het Élysée.  In tegenstelling tot de Amerikaanse First lady heeft de vrouw van de Franse president nu geen officiële rol. Wel is het gebruikelijk dat zij zich publiekelijk inzet voor goede doelen. Voorgaande presidentsvrouwen hadden tot nu toe ook slechts een klein team voor zich werken in het presidentieel paleis.  De ophef over Macrons plan komt op een moment dat het parlement, dat gedomineerd wordt door zijn partij, zich buigt over diverse hervormingsplannen. Een van de voorstellen die begin deze maand werden goedgekeurd, maakt het onmogelijk voor parlementsleden om familieleden aan te stellen als betaalde medewerker.  Macrons belangrijkste tegenstander tijdens de verkiezingen, François Fillon, zag zijn kandidatuur dit jaar mislukken na beschuldigingen dat hij zijn vrouw betaalde als parlementair assistent voor werk dat ze nooit zou hebben verricht. Macron zegt echter dat zijn vrouw geen salaris zal krijgen als First lady.  'Ze vragen parlementariërs hun vrouwen niet aan te stellen als betaalde medewerker', zegt Thierry Paul Valette, initiatiefnemer van de anti-First ladypetitie, over de hervormingsvoorstellen van Macrons partij. 'Maar ze maken een uitzondering voor de vrouw van Emmanuel Macron. Dat is tegenstrijdig.' Uit een peiling in mei bleek dat een overgrote meerderheid van de bevolking, 68 procent, tegen een First lady-achtige rol is voor Brigitte Macron.  Het Élysée zegt dat er nu wordt gewerkt aan het opstellen van een stuk waarin de toekomstige rol van de vrouw van de president wordt vastgelegd. Volgens een woordvoerder van het Élysée bestaat de staf van de presidentsvrouw nu uit vier personen. Zij houden zich onder andere bezig met haar agenda en de beantwoording van de gemiddeld tweehonderd brieven die dagelijks binnenkomen.  Valette begon twee weken geleden zijn petitie tegen Macrons omstreden plan. Dat in korte tijd zoveel Fransen het stuk hebben ondertekend, laat zien hoeveel weerstand er is tegen het voornemen van de president. 'Er is geen reden waarom de vrouw van het staatshoofd een budget uit publieke middelen moet krijgen', aldus de petitie op Change.org.  Valette omschrijft zich als 'schilder en auteur' en als 'betrokken burger'. 'Brigitte Macron heeft momenteel een team van twee tot drie medewerkers en twee secretaresses en twee beveiligingsmedewerkers en dit is genoeg', benadrukt hij in de petitie. Volgens Valette is het plan ook in strijd met de 'besparingen' die de regering-Macron wil doorvoeren.",politics
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De Duitse politieke partijen CDU, CSU en SPD beslissen vrijdag mogelijk over samenwerking in een nieuwe regeringscoalitie. Kunnen de Duitsers nu snel een nieuwe regering verwachten?  Het ging met veel tegenzin, maar na lang vergaderen ging SPD-leider Martin Schulz vorige week vrijdag toch akkoord met nieuwe gesprekken voor het vormen van een eventuele coalitie met de christendemocraten van CDU en CSU.  Dit nadat de zogenoemde Jamaica-coalitie, tussen CDU/CSU, FDP en de Groenen op 19 november stuk liep door onderlinge verdeeldheid. Schulz, die na de verkiezingsuitslag in september al riep in de oppositie te willen, herhaalde die stellingname na het stuklopen van de formatiepoging opnieuw.  Daar moest hij echter binnen een week op terugkomen nadat president Frank-Walter Steinmeier, ook SPD'er, erop aandrong toch in gesprek te gaan. Steinmeier is namelijk geen voorstander van nieuwe verkiezingen, mede omdat dit volgens de peilingen geen andere uitslag zal geven dan zoals die op 24 september uit de bus kwam.  Als bondspresident staat Steinmeier boven de partijen, is hij verantwoordelijk voor het benoemen van de bondskanselier en ministers en kan hij in bijzondere gevallen nieuwe verkiezingen uitroepen.  Merkel zei, na het mislukken van de Jamaica-coalitie, dat ze liever nieuwe verkiezingen had dan een minderheidskabinet, stelt Marja Verburg van het Duitsland Instituut. ""Dat zien ze in Duitsland als te instabiel. De druk een stabiele regering in Duitsland te vormen is mede door de ervaringen met het nazi-verleden groot. Het is voor het eerst sinds de Tweede Wereldoorlog dat Duitsland te maken heeft met een dergelijke politieke impasse.""  Volgens Verburg voelen alle partijen de druk dat er een stabiele regering moet komen. ""Het kan best dat ze nog een paar weken gaan zitten ruziën, maar ik denk dat deze coalitie er uiteindelijk wel gaat komen.""  Wel is het zo dat SPD-leider Schulz het partijcongres nog wil laten stemmen over eventuele deelname aan nieuwe formatiegesprekken. Dit zal zodoende tussen 7 en 9 december moeten gebeuren. Daarna kan pas echt van start gegaan worden met de formerende gesprekken.  Dat de stemming tussen de bereffende partijen op de proef werd gesteld werd eerder deze week duidelijk toen de Duitse minister van Landbouw Christian Schmidt (CSU) maandag in Brussel onverwachts instemde met een verlenging van de omstreden onkruidverdelger glyfosaat. Een onderwerp waar de demissionaire regering van CDU/CSU en SPD onderling nog geen overeenstemming over had en als dat het geval is, zo spraken de partijen vier jaar aan het begin van hun regeerperiode af, zouden ze zich in Europa onthouden van stemming.  Maar Schmidt dacht daar duidelijk anders over en nu is de SPD woest. Woensdag eiste de partij politieke compensatie voor het voorval. Merkel heeft de actie scherp veroordeeld, maar CSU-leider Seehofer zei dinsdag dat hij wist dat Schmidt voor ging stemmen. Deze wetenschap zal een rol spelen bij de geplande gesprekken.  Maar is deze formatie echt een blok aan Merkels been? Verburg denkt van niet. ""Ze heeft wel voor hetere vuren gestaan, denk bijvoorbeeld aan de vluchtelingencrisis en de Energiewende (de omslag naar koolstofarme en meer milieuvriendelijkere energievoorzieningen, red.). Belangrijker voor haar en haar partij is dat ze zorgt voor een goede opvolger, want die is nog niet in beeld en dit zal wel haar laatste termijn zijn.""  Waar de Duitse formatie wel met grote bezorgdheid wordt gevolgd is in Brussel. Duitsland geldt namelijk als sterkste economie in Europa en heeft daardoor een centrale rol in het bepalen van Europees beleid. En die verantwoordelijkheid kan het land nu niet nemen nu de formatie tot dusver op niks uit is gelopen.  ""Vooral voor de Franse president Emmanuel Macron is het getreuzel van Duitsland zeer ongelukkig"", zegt Duitslandkenner Jacco Pekelder van de Universiteit Utrecht. ""Hij heeft allerlei grootse ideeën voor Europa aangekondigd, waaronder een Europese minister van Financiën, maar voor de uitwerking daarvan heeft hij Merkel wel nodig. En als er niks van zijn plannen komt, verliest hij aan geloofwaardigheid.""  Bovendien staan er allerlei prangende onderwerpen op de agenda die voor de Europese Unie belangrijk zijn, waaronder de Brexit en de verkiezingen van het Europees Parlement in 2019, en daarvoor is het noodzakelijk dat Frankrijk en Duitsland een stabiel tandem vormen.  Merkel is zich bewust van de haast die geboden is bij het vormen van een nieuwe regering en daar zal ook zeker aan worden gewerkt, maar Duitsland-kenner Verburg verwacht niet dat Duitsland met de kerst een nieuwe regering heeft. ""De stemming van het SPD-partijcongres in december vertraagt de gesprekken dus het kan zomaar nog een paar maanden duren.""  Volgens Pelkelder staan de CDU, CSU en de SPD stevige gesprekken te wachten en zal de SPD er alles aan doen er zoveel mogelijk in hun voordeel uit te slepen, maar ook hij gelooft dat het tot een coalitie zal komen.  ""De SPD en de CDU hebben jarenlang de grote coalitie gevormd, dus wat dat betreft gaan ze er wel uitkomen. Het zal alleen voor de SPD psychologisch een obstakel zijn omdat ze eerder dit jaar met Schulz nog verwachtten de grootste te worden en uiteindelijk behaalden ze de slechtste verkiezingsuitslag ooit.""",politics
EINDHOVEN - Een fietser is zaterdagavond op de Vestdijk in Eindhoven zwaargewond geraakt na een botsing met een voetganger. Meerdere hulpdiensten en een traumahelikopter kwamen ter plaatse om hulp te verlenen.  De fietser zou bij een oversteekplaats tegen de voetganger zijn aangereden en bij de val ernstig hoofdletsel hebben opgelopen. De persoon is met een ambulance naar het ziekenhuis gebracht.,entertainment
"lezersbriefOok lezer Richard Huizinga lapt, net als columnist Lorianne van Gelder, het rugliggingsadvies van de UvA aan z'n laars omdat er schedelvergroeiing kan optreden, schrijft hij in een lezersbrief.  Dor:Richard Huizinga25 juli 2017, 11:45  Columnist Lorianne van Gelder beschreef hoe de slapeloosheid van haar baby ophield toen ze het ­rugliggingsadvies aan haar laars lapte en hem toestond om op z'n buik te slapen. Twee orthopedagogen/onderzoekers van de UvA roepen vervolgens hoe belangrijk het wel niet is dat ouders zich toch aan het rugliggingsadvies houden, maar laten voor het gemak het belangrijkste tegen­argument weg: schedeldeformatie.  Ongeveer 20.000 baby's krijgen jaarlijks door rugligging een schedelvergroeiing. De schedelnaden bij een pasgeborene zijn nog open en als een baby door rugligging te veel op één kant van de schedel ligt, treedt er vaak een vergroeiing op.  GezichtIn een kwart van de gevallen is die permanent en naast het esthetische aspect kan de aandoening ook klachten veroorzaken, zoals kaak- en gehoorklachten en scheelheid. Bij ongeveer 500 kinderen per jaar is het zo erg dat ook hun gezicht verandert. Het oor komt bijvoorbeeld naar voren of de stand van een oog verandert.  Vergelijk dat risico eens met het risico op wiegendood (13 per jaar), waarbij buikligging slechts een van de vele risicofactoren is. Misschien denken de UvA-dames dat ze het beter weten dan de natuur, maar ik lap het rugliggingsadvies net als Van Gelder aan m'n laars.",business
"Foto: Duizel in het Park (@Duizel2017)  Het Rotterdamse festival Duizel in het Park gaat zaterdag de tweede dag in. Het is de achtste keer dat het cultuur-, literatuur- en muziekfestijn is neergestreken in het Vroesenpark in Noord. Vrijdagmiddag vond de aftrap plaats.  Duizel is een driedaags festival met theatervoorstellingen, voordrachten van schrijvers en dichters en muzikale optredens. Een aantal artiesten en schrijvers die komen: Altin Gün, Pip Blom, Annelies Verbeke, Kees 't Hart, Lieke Marsman en Derek Otte.  Ook wordt er een workshop kraai- en duifplukken georganiseerd bij de Keuken van het Ongewenste Dier. Tijdens de workshop leer je onder meer hoe je een kraai of duif plukt en verwerkt tot een eetbaar stuk vlees.  Hiermee willen de initiatiefnemers een statement maken over dieren die maatschappelijk niet als eetbaar worden aanvaard. De Rotterdamse Partij voor de Dieren maakte zich daar afgelopen dagen boos over.  Het festival wil overigens niet alleen jongeren aanspreken. Ook voor ouderen is er een en ander te beleven. Zo is er zaterdag het Danspaleis. Dat is een dansfeest geïnspireerd op de jaren veertig en vijftig.  Daarnaast kunnen jongeren en ouderen elkaar ontmoeten bij de Tafelgenoot. Dat is een soort sociaal experiment waarbij twee onbekenden van elkaar van verschillende leeftijden tegenover elkaar aan een tafel zitten. De vraag is wat er gebeurt: beginnen ze een gesprek of blijven ze zwijgzaam tegenover elkaar zitten eten?  De organisatie heeft dit jaar iets bijzonders. Bezoekers krijgen namelijk regenwormen uitgedeeld. De wormen worden na afloop uitgezet om de grond weer los en luchtig te maken.  De grond wordt door het publiek aangestampt. Als dat vast komt te zitten, kan water niet weglopen en kunnen grote plassen ontstaan. De wormen (de gangmakers zoals de organisatie ze noemt) moeten dat probleem voorkomen.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"Dinsdag, 13 februari 2018 om 09:12  Telstar maakte maandag wereldkundig dat Michiel Kramer meetrainde, maar een paar uur later vond de aanvaller tot het einde van het seizoen onderdak bij Sparta Rotterdam. Daar kan de Jupiler League-club naar eigen zeggen prima mee leven, daar een contract voor de ex-speler van onder meer Feyenoord in Velsen-Zuid geen reëele optie was.  ""We wilden hem fit laten zijn voor zijn volgende club"", vertelt Piet Buter, technisch manager van Telstar, in gesprek met NH. ""Hij kwam niet voor iemand en gaat niet in de plaats voor iemand. Kramer was voor Telstar nooit een optie. Hij is echt te groot voor ons. We moeten wel reëel blijven.""  ""Ik vind het heel fijn voor hem, want het is een aardige gozer."" Telstar had Kramer hoe dan ook graag wat langer over de vloer gehad. ""Een weekje had wel leuk geweest. Dan had hij met Andrija Novakovic en Floris van der Linden kunnen praten over het specifieke vak van spits zijn. Hij heeft toch zijn eigen karakter en zijn eigen kenmerken dus ze hadden iets van elkaar kunnen leren.""  Buter hoopt het beste voor Kramer bij Sparta. ""Ïk verwacht dat het een succes wordt. Ik geef hem een goede kans. Het lijkt me een ideale club voor hem om het seizoen af te maken."" Kramer was tijdens de winterse transferperiode al in gesprek met Sparta, maar toen wees hij de Rotterdamse club nog van de hand. Daags na het sluiten van de winterse transfermarkt besloten Feyenoord en Kramer dat het beter was om uit elkaar te gaan, ondanks een doorlopend contract.  Kramer, 29 jaar, mocht daardoor transfervrij op zoek naar een nieuwe werkgever, wat nu alsnog tot een akkoord met Sparta heeft geleid. ""Ik ben blij dat ik hier ben"", zei Kramer maandag op de website van Sparta. De spits hoopt zijn nieuwe ploeg te kunnen helpen aan lijfsbehoud. ""Dat is het doel. Ik wil mijn steentje bijdragen, maar uiteindelijk maakt het niet uit wie er scoort, als we maar punten pakken.""  In general komt hij te kort voor de top, maar hij is regelmatig erg belangrijk geweest voor Feyenoord. Daar ben ik hem dankbaar voor. Jammer dat hij zo vaak zo vervelend uit de hoek kwam, maar dat heeft natuurlijk ook een functie gehad. Kramer: bedankt man!  Inderdaad, geen persoon om als eerste spits te hebben maar ondanks hij weinig gespeeld heeft vorig seizoen is hij wel belangrijk geweest voor het kampioenschap, hij heeft toch belangrijke goals gemaakt en zijn eerste seizoen was ook wel aardig. Hoop dat hij het bij Sparta goed doet want ik hoop dat die er toch in blijven  Ik denk dat de stap van Kramer van subtopper Feyenoord naar degradatiekandidaat Sparta een juiste is. Komt sowieso aan spelen toe, doet weer ritme op en kan van goede waarde zijn op Het Kasteel. Hoop voor alle Spartanen dat ze erin blijven.",entertainment
"Advocaat Nico Meijering heeft in een open brief hard uitgehaald naar misdaadjournalist John van den Heuvel. Van den Heuvel verweet Meijering eerder dat hij en zijn collega medeschuldig zijn aan het geweld uit de onderwereld tegen journalisten.  Dat zei Van den Heuvel in een interview met vakblad Villamedia. 'Als er iets mis gaat met journalisten, zijn advocaten als Nico Meijering en Bénédicte Ficq mede schuldig. Omdat ze in mijn optiek cliënten soms ophitsen tegen journalisten. Ze schilderen hen af als handlangers van politie en justitie, als hun verlengstuk. Zo breng je journalisten in gevaar.'  Meijering vindt dat hij die beschuldiging niet had mogen uiten. Het zou een beschuldiging zijn die Van den Heuvel 'totaal niet kan waarmaken en die ook in de categorie laster valt', schrijft hij in zijn open brief op crimesite.nl. Hij haalt hard uit: 'Je hebt nu eenmaal een groot bereik vanwege je positie als BN’er en de diverse mediakanalen die je ter beschikking staan, terwijl de ervaring heeft geleerd dat niet iedereen altijd even verfijnd kan omgaan met beschuldigingen die jij rondstrooit.'  Daarnaast zei Van den Heuvel in zijn interview met Villamedia dat hij vindt dat advocaten een bijdrage moeten leveren aan het doorbreken van de geweldsspiraal. Meijering vraagt zich af hoe hij die bijdrage voor zich moet zien: 'Dat strafadvocaten hun cliënten bijeenroepen in de RAI en ze toespreken dat ze geen geweld meer mogen gebruiken? En als we ze dan toch toespreken, dat ze ook niet drugs moeten verhandelen of kinderen mogen ontvoeren?'  Meijering stelt Van den Heuvel teleur: hij mag zich niet inmengen in criminele aangelegenheden.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Vrijdag, 1 september 2017 om 09:23  Het Nederlands elftal is na donderdagavond verder dan ooit verwijderd van deelname aan het WK van volgend jaar in Rusland. Oranje leed een historische nederlaag in en tegen Frankrijk en krijgt er vrijdagochtend flink van langs in zowel nationale en internationale media. ""Het Nederlandse voetbal wankelt als een stuurloos schip"", zo is onder meer het NRC Handelsblad genadeloos.  Nederland ging uiteindelijk met 4-0 onderuit in het Stade des France en dat betekende het grootste verlies van Oranje sinds 1961. De Telegraaf spreekt dan ook van een 'dreun'. De ochtendkrant vraagt zich openlijk af of het Nederlands elftal überhaupt thuishoort op een toernooi met de beste 32 voetballanden: “De Fransen, die niet eens op de toppen van hun kunnen speelden, waren fysiek vele malen sterker, conditioneel de baas en technisch superieur”, zo valt vanmorgen te lezen.  AD Sportwereld en De Volkskrant sluiten zich aan bij de ochtendkrant. Oranje is na het verlies afgezakt naar een vierde plaats in zijn kwalificatiepoule en zal de resterende drie wedstrijden moeten winnen om überhaupt een kans te blijven maken op kwalificatie voor het eindtoernooi. ""Dit Oranje, vierde in de stand nu, heeft niets te zoeken op het WK. Frankrijk was een klasse of vijf beter”, zo schrijft De Volkskrant.  Het elftal van Dick Advocaat ging uiteindelijk met harde cijfers onderuit en baarde ook in het buitenland opzien met die wanprestatie. Nadat Oranje in het eerste bedrijf de schade nog had beperkt, was het na rust niet opgewassen tegen het aanvalsgeweld van de Fransen. Dat gold specifiek voor Kevin Strootman, die in de tweede helft in een tijdsbestek van vijf minuten tweemaal aan de noodrem trok en zijn 37e interland zo afsloot in mineur. De middenvelder van AS Roma kreeg in L’Équipe het rapportcijfer twee. Aanvoerder Arjen Robben werd niet veel hoger beoordeeld en staat volgens de Franse sportkrant ‘symbool voor de machteloosheid' van Oranje.  Ook in Duitsland reageert men verbaasd. ""We gaan zonder Nederland naar het WK, een spreuk die zomaar eens realiteit zou kunnen worden"", schrijft Kicker. Het Duitse tijdschrift stipt wel aan dat Oranje nog altijd mag hopen op kwalificatie. De ploeg van Advocaat ontvangt zondag directe concurrent Bulgarije in eigen huis en besluit de kwalificatiecampagne in oktober met wedstrijden tegen Wit-Rusland en Zweden.  Alleen al de eer om op een WK deel te nemen is al een ""prijs"" opzich. inderdaard kan het ook voor jongens als de Ligt en Fosu mensah een heel leerzame ervaring zijn. We hebben er alle belang bij om het WK nog te halen. Van het WK 2014 hadden we ook weinig verwachtingen ( oke, het is nu wel heel erg), maar alles kan...  Nederland heeft er net zoveel te zoeken als 20 andere landen die totaal geen kans maken om wereldkampioen te worden. Het blijft echter gewoon goed voor het Nederlands voetbal om daar wel gewoon bij te zijn, anders zijn we echt definitief een C land geworden.  Wat is een C land, een derde wereld land, zoals Bangladesh, Ethiopië en dat soort landen. Of valt onder het C niveau ook de Russen want dan zijn we sowieso een C land we kunnen niet eens winnen van de Bulgaren  Nee meer een land zoals: Turkije, Zweden, Ivoorkust, Marokko. Winnen met van die vage constructies, als Nederland wint met 3-1, Zweden gelijk speelt, Bulgarije wint, de bal vierkant is en de schaap die ik heb gekocht een geit is, gaat Nederland door. Hou op hoor. Zo erg zijn we gezakt. Hebben we wat te zoeken op een WK? Nee. We zijn een lachertje.  Als je het vergelijkt met de status die wij gewend zijn ja. Maar we horen er gewoon bij te zijn. De jeugdtalenten moeten ervaring op doen. Toernooien en druk meemaken. Mentaal is dat ontzettend belangrijk. Het maakt niet uit hoe ze zich plaatsen als ze zich maar plaatsen.  Het is inderdaad simpel scoren met dit soort titels. Tuurlijk moet je gaan, altijd en nooit opgeven. Opgeven vind ik echt voor losers en successupporters. Me gisteren ook weer zitten ergeren aan zogenaamde oranje supporters die op Facebook gingen beweren dat ze Belgie zaten te kijken omdat ze daar wel doelpunten te zien kregen. Of in de kroeg dat ze Duitsland gaan supporteren als oranje eruit ligt. Vooral doen en wegblijven op het moment dat oranje wel begint te draaien. Misselijkmakende successupporters, je zou je tanden ook eens laten zien en er achter gaan staan. De meest fanatieke was Dickie wel gister boven spelers EN supporters! Ik geloof er nog in, misschien wel blind als een paard....  @harecles; mijn zoon is er ook zo een. Hij is altijd voor de ploeg die voor staat. Bij samenvattingen wacht hij even tot het 1-0 is, en dan is hij voor de ploeg die gescoord heeft.  Alleen, mijn zoon is 6 jaar oud. De meeste van die droeftoeters zijn volwassen, althans, in leeftijd gemeten. Het is helemaal prima als ze voor Duitsland of Belgie willen zijn, maar verkoop dan je oranje shirt op marktplaats en doe niet meer alsof je oranjesupporter bent.  De kans op kwalificatie is erg klein nu, maar we moeten er gewoon voor gaan. Dat we geen wereldkampioen worden weet inderdaad iedereen al. Maar dat geldt voor meer landen. Erbij zijn is een feestje, en goed voor de toekomstige toppers.  Ach ja...ik blijf achyer mn land staan door dik en dun, maar die wedstrijd van gisyeren was gewoon niet om aan te zien man. Gemiddelde eredivisie wedstrijd kent een hoger niveau. Natuurlijk is frankrijk gewoon vele malen beter, maar oranje kan nog niet 1 normale aanval op poten zetten. Doet pijn om naar te kijken dit oranje. Wat mij beyreft hebben we dus idd niks op een eindtoernooi te zoeken. Hoop dat we gaan hoor, maar de kans is nu wel heel erg klein. Overigens begrijp ik dickie ook niet helemaal...bijna iedereen was slecht, maar syrootman stak er qua dramatisch niveau met kop en schouders bovenuit....waarom laat je die in hemelsnaam staan. Gozer heeft letterlijk niets goed gedaan gisteren.  Ik heb hart voor Oranje maar als zelfs de spelers niet eens meer willen strijden voor het land, wie ben ik dan om naïef nog voor de tv te zitten? Het leek helemaal nergens op en niemand had er zin in, bij de 2-0 ging de tv uit hoor...  Het was ook gewoon prut. Ik troost mezelf met de gedachte dat we in 2010 en 2014 veel meer hebben gekregen dan waar je realistisch gezien op had mogen hopen. En nu krijgen we minder dan je eigenlijk zou verwachten. Ik heb er vrede mee, want die twee Wk's waren echt geweldig. Het maakt het slechte spel van nu wel wat draaglijker.  Strootman moet nu inderdaad uit het elftal. Gelukkig is hij geschorst, dus er is eerst geen keuze. Maar ook na zondag is het tijd voor een ander. De spoeling is alleen wel dun, dus de keuze is niet gemakkelijk. We hebben veel jongens die in aanmerking komen, maar de ene is een beetje voorbij (nigel de Jong, Leroy Fer) en een hoop anderen hebben de stap naar de echte top nog niet gemaakt (van Ginkel, Propper, De Roon, etc). Ik zou op dit moment kiezen voor Wijnaldum, Klaassen, Van Ginkel. Of Daley Blind een linie naar voren.  Wat dacht je van Robben? Wat bizarre statistieken: Vincent Janssen kwam in 64 minuten slechts tot 17 balcontacten waarvan nul in de zestien van Frankrijk. Door de vier tegentreffers in Parijs kreeg Oranje voor het eerst in een WK-kwalificatiereeks tien doelpunten tegen. Uitgerekend de ervaren spelers noteerden slechte cijfers in Parijs: Arjen Robben (64%) had de laagste passzuiverheid gevolgd door Kevin Strootman (67%) en Wesley Sneijder (68%). Voor het eerst sinds 7 juli 1974 (West-Duitsland) heeft Oranje vier keer op rij tegen dezelfde tegenstander verloren. Alleen Wesley Hoedt (53) en Stefan de Vrij (47) verstuurden meer passes dan keeper Jasper Cillessen (39).  Haha ik moet toch wel vaak lachen om jouw opmerkingen maar deze opmerking getuigd van een grote mate van de succesfactor waar jij schijnlijk erg gevoelig voor bent. Er zijn straks landen die net zoals Nederland een ploeg hebben die de tweede ronde van het WK als het hoogsthaalbare kunnen bestempelen. Nederland is geen C land. Nederland zit in een overgangsfase en wacht op de ontbrekende puzzelstukjes. Een goede spits en een creatieve middenvelder met spelinzicht en handelingssnelheid. Daarbij heeft de KNVB zich zeer amateuristisch opgesteld en handelingen verricht waar door Nederland nog meer weerstand krijgt. Wedstrijden tegen Frankrijk mag je en je verliezen. Wedstrijden tegen Bulgarije, Zweden en Turkije gewoon niet. Blind aanstellen als coach🤷🏽‍♂️, oude ervaren spelers thuis laten en leuke eredivisiespelers laten spelen in cruciale wedstrijden.. dat zijn oa keuzes die je de ex bondscoach kan verwijten. Het laten aanmodderen daarvan is de fout van de KNVB. Ik heb geen idee hoe oud je bent en hoeveel kwalificaties jij bewust hebt meegemaakt. Maar het is vaker even minder gegaan en ineens dient er zich een speler aan die de motor weer aan de praat krijgt. Zo ging het ook in 2004 en daar kan je dan verder opbouwen. Ik zie het hoopvol in en ben niet zo kort door de bocht net als de meeste successupporters. Er lopen genoeg spelers doe nog kunnen groeien.  @mauro, maak het eens concreet. Stel, Nederland plaatst zich nog. Wat moeten we dan doen? Ticket inleveren omdat we te slecht zijn voor de titel? Spelen met een opgebrand elftal? Of spelers ervaring laten opdoen omdat we die in de toekomst nodig hebben?  Ik heb inderdaad geaccepteerd dat Nederland nu geen A-land meer is. Maar wat jij doet is iets vaags roepen, zonder een keuze te maken. Ik ben benieuwd wat jij concreet voorstelt.  Types als mauro zijn gevoelig voor succes en status. Denken alleen aan pieken en topspelers. Verder kan er dan ook niet gekeken worden. Dat maakt zijn opmerking logisch. Concreter kan je zo'n opmerking niet maken wanneer je naar het voetbal kijkt op zo'n manier. Het lukt je dan niet om zo'n opmerking concreet te maken. Duidelijk mken waar het aanschoort is dan onmogelijk en maak je 'logischerwijs ' de vergelijking met een land als San Marino.  Ik blijf erbij dat het te maken heeft met twee a drie ontbrekende puzzelstukjes. Spits van niveau en geen Janssen. Die is niet voor niks geflopt bij hotspurs. En een creatieve middenvelder ala Nouri die ons helaas is afgenomen. De verdediging is er wel. En er komen talenten aan die vertrouwen voor de toekomst bieden.  Mooi dat gedoe over missende puzzelstukjes maar laten we even eerlijk zijn: zonder Robben is deze ploeg opnieuw een pak zwakker en het is niet alsof er meteen een nieuwe Robben ligt aan te komen. Daarbij zijn het nu de ""top""spelers zoals Strootman die het hardste ontgoochelen.  Dat de verdediging er is durf ik ook te betwijfelen: 10 tegendoelpunten en amper 1 wedstrijd de nul kunnen houden zijn geen geweldige cijfers.  Een jaar of twee terug zat ik met een vriend van me het toekomstig NL elftal te schetsen. We misten vooral een spits, de rest zat wel goed. Daar rekenden we nog wel op Nouri trouwens.  Nu missen we inderdaad nog steeds die spits, maar eigenlijk wil ik nu in de eerste plaats iets anders. Ik wil een beest op het middenveld. Zo'n grote gast als zo'n Pogba, waar je al bang van wordt als je er naar kijkt. Zo eentje waar zijn kleine teamgenoten een stap harder door gaan lopen, omdat ze anders bang zijn in de kleedkamer opgegeten te worden. Een Jaap Stam, of een Bruno Martins Indi, maar dan op het middenveld.  Zeker met Klaassen, van Dijk en Karsdorp er bij. Vilhena opstellen met Klaassen en Wijnaldum op middenveld. Karsdorp, de Vrij, Blind, Tete en van Dijk in de verdediging. Robben met ?? in de aanval. Mag Dost zijn wat mij betreft. Zeker met opkomende Blind en Karsdorp.  Probleem is juist de spits positie. Janssen is gewoon te slecht voor het Nederlands elftal. Verder loopt er geen speler op het middenveld die de steekpass kan geven. Het grootste talent is ons afgenomen( nouri ) het is nu wachten op een talent die enigsinds in de buurt kan komen van het talent van Nouri.  Wijnaldum is wat mij betreft de enige zekerheid, met Klaassen direct daar achter als meest logische basisklant. De derde man kan inderdaad Vilhena zijn, of Van Ginkel wat mij betreft. In de aanval Robben en Promes wat mij betreft. Dost heeft voorzetten nodig en die krijgt hij niet met deze opstelling.  Overigens vond ik Karsdorp geweldig thuis tegen Wit Rusland, maar toen bleef Blind heel erg achterin hangen. Dus daar zit nog wel een groot verschil in.  @djoowey  Het verlies van Nouri is heel tragisch, maar het is geen zekerheid dat hij het in oranje zou hebben gered. Hij moest bij ajax nog doorbreken, en we hebben de laatste jaren heel veel spelers gezien die de belofte hadden van een prachtige carriere, maar die allemaal niet het echte topniveau hebben gehaald. Niet alleen bij ajax, ook bij andere clubs.  We zullen het moeten oplossen zonder Nouri, en op zoek moeten naar een ander. Ik hoop dat er iemand in de categorie Propper, Van Ginkel, Riedewald, Bazoer, De Roon alsnog een grote stap zet. Jongens als Maher, Clasie is wel voorbij.  Ik volgde die jongen al een aantal jaar. Voor mij was het een zekerheidje en die jongen zou alleen maar beter worden. Bazoer en Riedewald zouden wel die stap kunnen zetten. Van ginkel en proper daar geloof ik niet in. Dan kan je beter gaan voor Vilhena. Clasie zie in ook nog wel aanhaken.  Dit Oranje heeft werkelijk niks te zoeken op het WK. Alleen Robben en Wijnaldum spelen op top niveau voor de rest is het allemaal middelmatig. Snijder was top en van Persie ook allen zijn alle twee niet meer fit wel geweldige voetballers. De rest is allemaal B en C en sommige E garnituur. Kijk naar onze spits. Wat een slechte speler is die Janssen presteert al meer dan een jaar echt werkelijk helemaal niks en word gewoon keer op keer opgeroepen da zegt al alles over het niveau van Nederlands elftal en de bondscoach die er ook niks van bakt. Cillissen Hoedt de Vrij. Wat heb ik gelachen om Strootman die echt waardeloos was. Wat dacht je van de acties van Pogba tegen zijn kleine zoontje Vilhena....werkelijk wat een verschil van niveau. Kijk naar de middenvelders en spitsen en achterhoede spelers van Frankrijk en wat ze op de bank hebben. Nederland verliest van elk land wat een beetje kan voetballen. Kort om dit Nederland heeft echt niks te zoeken op het WK waarbij het meerdere keren een pak op de broek gaat ontvangen. Tip voor Advocaat. Selecteer spelers die in vorm zijn zoals jongen als Elia Babel die echt top presteren maar genegeerd worden. Terwijl jebank spelers selecteert en in de basis zet! Werkelijk onbegrijpelijk. Lijkt wel of Blind nog steeds bondscoach is.  En welke landen zijn buiten de toplanden in staat tot het winnen van het Ek of Wk? Moeten die dan maar lekker thuis blijven? Ploegen als Ijsland, Zweden, Denemarken ect ect moet lekker kappen met interland voetbal omdat ze toch geen kans maken ? Kom nou ... klinkklare onzin en een buitengewoon rare beredenatie. Wat betreft de vergelijkingen met de spelers ben ik grotendeels met je eens. Maar een speler die het leuk doet, op leeftijd is en eigenlijk nooit zijn stempel heeft kunnen drukken in Oranje, moet je op die leeftijd dan je team om heen bouwen of als ploeg op bouwen ?  Je bent duidelijk een, zoals ik het noem, een successupporter.Een blinde kan zien dan Janssen niet oranje waardig is en de vergelijking tussen Pogba en Vilhena is groot. Maar dat wisten we toch al van te voren ? Eigenlijk allemaal open deuren. Maar je zegt niks over eventuele oplossingen. vind het allemaal wel erg makkelijk. Wel eens bij stilgestaan dat niet het elftal slecht maar dat enkele essentiële posities ontbreken. Creatieve middenvelder en een speler met gif ( wat Vilhena wel bracht) en zoals jij het al benoemt een spits van niveau. Er hoeft er zich maar één of twee spelers aan te dienen ( wat je ziet bij een Mbappe) en het kan gaan lopen. Potenties worden door de spelers dan net wel zichtbaar. Vorig jaar had niemand van Mbappe gehoord. En Frankrijk heeft momenteel tich topspelers. Net zoals Spanje Duitsland Argentinië en Brazilië die andere generaties op deze manier vulden.  Ploegen als Ijsland Zweden Denemarken spelen allemaal stuk voor stuk beter voetbal dan Nederland dus weet niet waarom je hen noemt. Zij spelen aanvallend voetbal en creëren kansen. Zelfs Bulgarije speelt beter voetbal dan Nederland. Dus waar heb jij het over? Zweden wint van Frankrijk en scoort tenminste uit bij Bulgarije. Heb jij Nederland dat zien doen? Nederland is zo ver weggezakt en dat komt ook mede door de bondcoaches die onbegrijpelijke keuzes maken en meer selecteren op de IK MAG JE Gehalte, We zijn niet meer zo sterk als 7 jr geleden maar hebben heus wel betere spelers rond lopen. Maar die worden of niet opgesteld of niet geselecteerd. Laten we maar afwachten of we zondag winnen van Bulgarije want ik zie ons ook daar gewoon van verliezen. En het niveau is niet groot tussen Pogba en Vilhena, het is Immens groot. Was gewoon lachwekkend hoe hij hem meenam als een kleine jochie tegen zijn schouder.  Dit is het gevolg van buitenlanders die bij onze topclubs de talenten op de bank houden. Engeland speeld dit al jaren ze kwalificeren zich nog wel maar dan is het meestal over. Spanje heeft het ook maar daar spelen alle Spanjaarden in de subtop en kunnen met de paar Spaanse toppers van De twee Madrileense clubs en Barca wel als uitzondering wat op de been brengen. Duitse clubs zijn het meerendeel toch Duitse spelers die ze toch kunnen vasthouden en Frankrijk leunt merendeels uit kolonies van vroeger.  Het is inderdaad een groep met redelijk talentvolle jongens. We moeten gewoon geduld hebben en accepteren dat we geen wereldtop zijn. Maar dat geduld en die acceptatie zijn lastig met media die overal bovenop duikt en ieders hoofd op het hakblok legt.  Het beste voorbeeld vind ik Blind. Vooropgesteld vind ik dat elke bondscoach gewoon moet selecteren wie hij wil, zonder dat er een consistentie verplicht is. Ik vind de keuzes van Advocaat dan ook prima. Maar laten we eerlijk zijn, toen Blind koos voor: een keeper die niet speelde, een jonge debutant in de verdediging (in een minder belangrijke pot dan deze), Blind jr als speler van Manu in de basis, een jonge Ajaxspeler selecteerde, geen Feyenoorders in de basis zette, Strootman liet staan, een aanvaller wisselde na een rode kaart terwijl er gewonnen moest worden, Pieters niet selecteerde, Sneijder liet spelen, etc. werd er van alle daken geschreeuwd wat een belabberde keuzes dat toch waren. Blind moest eruit en werd gebombardeerd tot meeste waardeloze bondscoach ooit. We zien nu dat het probleem veel dieper verankerd ligt en dat Blind het probleem helemaal niet was.  Het Nederlands elftal is gewoon (even) op zijn retour. Accepteer het en bouw aan een jong elftal voor de toekomst.  Maar dat neemt niet weg dat Blind er gewoon niks van kon. Het opstellen van De Ligt vind ik ook onvergelijkbaar met het opstellen van Fosu-Mensah, om een voorbeeld te noemen. De Ligt is jonger en heeft veel minder speelminuten gemaakt, en bovendien op een lager niveau.  Bij de andere voorbeelden die je noemt zitten in mijn ogen ook niet de kernpunten van de kritiek op Blind. Behalve de zure Rotterdamse kritiek over het vermeende Ajax-gehalte van oranje onder Blind (die ik volstrekt onterecht vond en vind) was de kritiek voor een belangrijk deel dat Blind het elftal gewoon niet goed samen liet spelen. Dat gaat dus niet over individuele poppetjes, maar over tactiek, motivatie, etc.  Dat een keeper opgesteld wordt die nooit speelt bij zijn club: wat mij betreft prima. We hebben niet beter. Dat er wel of geen Feyenoorders in staan; mij om het even, want een paar Feyenoorders zitten inderdaad precies op de grens, maar geen van allen zijn zekerheidjes in oranje. Pieters: niet goed genoeg, dus prima verdedigbaar dat hij er niet bij zit.  Enige waar ik het wel echt mee eens ben, is Strootman. Ik was altijd een fan van hem, maar de laatste tijd is het bedroevend. Onder Blind was het terecht dat hij nog speelde, maar voor Dick is het nu tijd om hem op de bank te zetten. Dan moet er overigens wel een ander in, en dat valt nog niet mee. Teveel spelers hebben niet het topniveau. Als iedereen fit is, neig ik naar Klaassen, Wijnaldum, Van Ginkel. Maar je zou ook Blind op het middenveld kunnen zetten.  Dat oranje op zijn retour is, is inderdaad gewoon een feit. Het verlies van gisteren komt bij mij ook veel minder hard aan dan een paar verliespartijen die we eerder gehad hebben. We zijn gewoon matig. Wat me wel zorgen baart, is dat we van de afgelopen drie jaar zo 20-30 namen kunnen noemen van jongens die ruiken aan het niveau, maar niet de echte stap zetten naar stabiele internationals. De enige echte zekerheidjes zijn eigenlijk De Vrij, Van Dijk, Wijnaldum en Promes. En het kost nog best moeite om die zekerheidjes te noemen.  @edo, de voorbeelden die ik noem zijn voorbeelden van kritiek van de menigte bij Blind, niet mijn eigen kritiek. Vwb De Ligt ben ik het met je eens, al is de verhouding De Ligt - Mensah gelijk aan Bulgarije - Frankrijk, zo niet in het voordeel van De Ligt. Daarbij was er bij De Ligt slechts 1 alternatief en dat was Hoedt. Iedereen verklaarde Blind voor gek dat hij niet voor Hoedt koos. Vervolgens hoorde je niemand over Hoedt toen hij bij zijn debuut eveneens 100% verantwoordelijk was voor een tegengoal.  De algemene kritiek was wel degelijk dé kritiek. Althans, dat waren de punten waar op werd ingezoomd en waar de menigte over viel. Dat hij de poppetjes niet goed liet samenspelen en een slechte tactiek toepaste is dus de vraag. Liep het onder Dick zo lekker? Is geen 5-3-2 een goed idee tegen Frankrijk? Sneijder op 10 de juiste tactiek, of Van Persie inbrengen ipv Dost de juiste tactiek. Ik hoop dat ik niet de enige ben die de extra stapjes van Van Persie is opgevallen die hij nodig heeft...  Ik denk dat die bovenmatige kritiek op het opstellen van De Ligt deels kwam omdat die wel heel jong en onervaren is (meer dan Hoedt), en dat je als bondscoach dan dus een groter risico neemt dan met Hoedt. Dat ze allebei een fout maken, is dan het resultaat, maar dat weet je vantevoren niet. Je weet wel dat hoe jonger en onervarener, hoe groter de kans. Dat was de fout van Blind. En daarnaast kwam het natuurlijk deels omdat De Ligt een Ajacied is, en een deel van de aanhang daar schuimbekkend op reageerde.  Gisteren was ik ook niet onder de indruk van Advocaat. Misschien blijft dat zo. Maar bij Blind was het over een lange periode. Iedere bondscoach verdient wat tijd voordat dat oordeel wordt geveld. Blind heeft die tijd niet echt gehad, maar heeft het desondanks gewoon heel slecht gedaan. Over Advocaat moeten we dat nog afwachten.  Er stonden spelers op het veld die ver beneden peil voetbalden. Bijv een strootman. Gewoon niet meer opstellen voorlopig. Benadeeld al wedstrijden lang dit team. Komt niet uit de verf. Hoedt speelde een ongelukkige partij. Sneijder kan het niet meer brengen. Wijnaldum lijkt een Seedorf verhaal te gaan worden en Janssen komt te kort Voor het niveau wat Nederland nastreeft. Promes zoekt vastigheid Bij Robben zag je gisteren duidelijk dat hij explosiviteit heeft ingeleverd. Daarentegen gaf Fosu mensah een lichtpuntje en vond ik wederom Vilhena goed invallen. Dan te bedenken dat Karsdorp er ook aan komt. Klaassen een grote stap heeft gezet en nog beter wordt door de weerstand in de Premier League. Van Dijk moet weer gaan spelen en Aké is ook komende. Van de Beek heeft even mogen snuffelen en Cillessen deed het gisteren ook prima. Het is puur de creatieve geest dat ontbreekt en het is te hopen dat er snel een topper doorbreekt of stappen zet. Maar voorlopig zie ik een topspits niet aankomen en dat baart mij zorgen.  Onzin, je speelde tegen misschien wel het beste land ter wereld. Na de 2-0 gingen ze vooral mentaal door het ijs. Deze groep moet gewoon 100% strijd leveren zondag dan zal de voetballende kwaliteit de doorslag geven. Dan voor de volgende wedstrijden dezelfde groep bij elkaar houden en bouwen aan een tactiek. M.a.w., verstand op 0 en knallen.  Inderdaad het beste land met de breedste selectie internationals. Frankrijk kan zomaar eens het mondiale voetbal gaan domineren de komende drie/vier eindtoernooien. Nederland daarentegen was onthutsend zwak en mag hopen op een spoedig herstel. Daarnaast speel je ook tegen een spits die mijns inziens de titel beste voetballer had moeten winnen in 2016. Speelde vorig jaar een beter EK dan Ronaldo, maar daar kan over getwist worden.  Nu is het ""fingers crossed"" en hopen op een goed eindresultaat. Risico bestaat wel dat als je het WK haalt je dan weer wedstrijden speelt waar je helemaal van de mat wordt gespeeld.  Niemand kan 3/4 toernooien vooruit kijken. Frankrijk heeft inderdaad een geweldige selectie, maar daar kan een knak in komen door slechte vorm of blessures (of ruzies... daar zijn ze ook goed in). En andere landen kunnen opeens toptalenten krijgen. Dat gaat meestal heel hard; je weet nooit welke speler de echte stap naar de top gaat zetten, maar als het gebeurt, gaat het snel. Dus binnen twee jaar kan er zomaar een ander land opstaan dat een paar toppers heeft, of een elftal dat elkaar goed weet te vinden.  Op dit moment is het natuurlijk wel smullen bij Frankrijk. Alleen al Kante en Pogba op het middenveld... daar hoeft de bondscoach in elk geval niet lang over na te denken.  Het klopt wat je zegt. Alleen de dominantie van Spanje zag je aankomen. Ook dat Duitsland wereldkampioen zou worden in 2014. Alleen dat Portugal het EK won vorig jaar, was voor mij een complete verrassing. Die hebben dat op een manier gedaan zoals Nederland Frankrijk gister ook aan had moeten pakken. Ik vergeet die 100 procent kans van Griezmann niet in (ik geloof) de 89ste minuut. Uiteindelijk in de verleningen heeft Portugal aan het langste eind getrokken, maar dat was niet de ploeg die, voor mijn gevoel, verdiende te winnen. Als je Martial, Payet en Matuidi op de bank kunt zetten, dan heb je een luxeprobleem. Die zouden direct gespeeld hebben bij Nederland. Ongelofelijk gewoon.  Eens over Portugal. Volstrekt onverdiend gewonnen, maar wel knap. Beetje te vergelijken met Griekenland destijds, al vond ik dat nog vrij terecht dat ze wonnen.  Op Wk's loopt het over het algemeen prima wat mij betreft. 2006 was ik niet blij met de finale, dat had ik Duitsland gegund. Geweldige vibe daar rond dat team. 2010 won Spanje terecht, en was het oranje feest verder. 2014 was een droom voor mij, rond oranje. Wat een geweldige weken waren dat. Ik zal de pingels nooit vergeten tegen Costa Rica, en de eenheid in het elftal. Duitsland terecht kampioen. Ik hoop dat je straks in 2018 Frankrijk en Duitsland weer ver ziet komen, en niet opeens een sneaky Italie ofzo.  Ik ben liefhebber van mooi voetbal en met deze kwaliteit mag Frankrijk volgend jaar wereldkampioen worden. Heerlijk spel gister. Makkelijke combinaties. Net als het Spanje dat in 2008, 2010 en 2012 domineerde. Of het Duitsland met Kroos, Lahm enz. Mooi voetbal was dat. Chauvinisme mijn kont. Geweldig EK gezien vorig jaar zonder Nederland. Geen probleem als we er volgens naar niet bij zijn. Dan ben ik supporter van Frankrijk.  grappig dat je over strijd begint, en dat vervolgens voetballende kwaliteit de doorslag moet geven. Op dit moment hebben wij geen voetballende kwaliteit. Dat zie je aan alles. Het lukt gewoon niet. In dat geval is het logisch om met strijd te gaan spelen op de counter. Alleen het Nl elftal speelt elke wedstrijd alsof we voetballend van elke ploeg kunnen winnen. Zelfs tegen frankrijk gaan we rustig opbouwen en wachten tot het 3-0 staat. Dat werkt gewoon niet. Van Gaal had het wel door, want in 2014 ging dat team niet uit van voetballende kwaliteit, maar van strijd en individuele kwaliteit.  Nederland mist wel meer dan een echte nummer 6... de bondscoach zijn visie moet ook vernieuwend en verrassend zijn voor de tegenstander. Het is alleen maar over de breedte er is geen een verdediger die een linie overslaat met een strakke pass over de grond. Frank de boer achtig voetbal wordt er gespeeld en dat is het probleem. Ik blijf erbij dat een trainer zoals peter bosz, ronald koeman of erik ten hag een nieuwe revolutie teweeg zullen brengen. Dit zijn mannen met lef in hun spel en die ook grote spelers durven te passeren. Ook zijn ze niet standaard van de 433 opstelling. Je moet soms nou eenmaal aanpassen aan het type voetbal wat gevraagd wordt.. nederlanders willen mooi winnen maar het gaat om het winnen en op het wk in brazilie zaten jullie allemaal te juichen toen van gaal met zijn slimme tacktiek resultaten heeft behaald  Naast een nr. 6 missen we ook een goede spits. Sowieso lijken onze spelers een stel vlooien vergeleken met de atletisch grote, sterke mannen van Frankrijk. Was pijnlijk om te zien. Gister naar 11 angsthazen gekeken die vooral de bal niet wilden en als ze hem hadden niet wisten wat er mee moest gebeuren, dus snel een pas over 3 meter naar links of rechts, zo veilig mogelijk en dan nog ging het mis. De focus gaat teveel naar 1/2 spelers maar het was allemaal bagger. Ook onze oude vedetten....3x niks  Even nog los van de vraag of je er iets te zoeken hebt: is die kans überhaupt wel zo realistisch? Is het doelsaldo namelijk nog van belang? Want 4 doelpunten verschil met Zweden, die nog tegen Luxemburg moeten, dat is toch niet niks? Of is dan straks het onderlinge resultaat tussen Nederland en Zweden van doorslaggevend belang?  Helaas het doelsaldo.. het is dus te hopen dat Zweden zondag punten laat liggen, anders zie ik het heel somber in. Zweden mag idd ook nog aantreden tegen luxemburg.. En dan moet je nog hopen dat je bij de beste 8nr's 2 zit, waarbij de resultaten tegen de nr6 van de poule worden geschrapt. Bijna kansloos..  Bij de beste nrs 2 zit je wel als je de laatste drie potten wint, daar maak ik me niet heel veel zorgen over. In poule E zie ik bijvoorbeeld Denemarken of Montenegro niet 3 van hun laatste 4 potten winnen.  Ik denk dat ik maar even stevig in ga zetten op winst van Zweden in Wit-Rusland... want ik vrees dat ze daar gewoon gaan winnen, en dan kan ik mijn winst tenminste nog inzetten voor een paar bakkies troost.  Het ziet er gewoon niet goed uit. Nederland zou zichzelf een groot plezier doen door gewoon direct deze zondag dik te winnen van Bulgarije. Maar ja, daar heb je wel een team voor nodig dat dat kan.  De 4 punten verschil in doelsaldo met Zweden poets je al weg door met twee doelpunten verschil van hun te winnen, maar het verschil in doelsaldo moet vooral niet groter worden. Echter heeft Zweden ook nog een thuiswedstrijd tegen Luxemburg...  Een onzinnige conclusie van al die flutkrantjes. Een land dat in 2010 2e werd en in 2014 3e hoort er meer thuis dan de meeste andere landen. En in 2014 gaf ook niemand een stuiver voor onze kansen. Het grote verschil is alleen dat we toen een vakman als trainer hadden en nu een oude vent die de magie al jaren kwijt is en terug blijft vallen op ervaren vriendjes.  @antigua Je kunt wel aankomen met onzinnige conclusies van flutkrantjes maar ze hebben echt wel een punt. Kwalifiactie voor het EK ging al mis en nu zitten we ook in de problemen. Iedereen weet dat je van Frankrijk kunt verliezen maar tegen de andere landen in de poule hebben we ook niets laten zien. Jongens als Robben en Sneijder zouden nu zonder probleem het stokje aan mensen als Wijnaldum en Strootman moeten kunnen overdragen maar die falen zelf ook keer op keer. Momenteel moeten we blij zijn met een rechtsback die ondanks na 70 minuten kramp een niet meer dan redelijke wedstrijd speelde. Janssen die geen enkele keer werd aangespeeld en vooral hinderlijk buitenspel loopt, een Promes die onzichtbaar is, een de Vrij die al zijn snelheid lijkt te hebben verloren net als Blind die door Coman links en rechts voorbij werd gelopen en zo kun je nog wel even doorgaan. 2012 en 2014 is langer geleden dan je denkt want toen waren onze beste spelers op hun top ook qua leeftijd, 2012 is al weer vijf jaar geleden dan kan er een hoop veranderen.  @antigua Gaan jouw ogen nog steeds niet open? Eerst lag het aan Hiddink, toen kon Blind er niets van en nu krijgt Advocaat de schuld? Ligt het dus niet aan de (zwakke) kwaliteit van de selectie? Frankrijk, één van de favorieten maar niet de favoriet dus, overklaste Nederland gewoon. Liet zien 3 of 4 klassen beter te zijn. Zo ook landen als Duitsland, Brazilië, Spanje en Argentinië zullen Nederland nu overklassen. Dat neemt niet weg dat je moet hopen dat Nederland het alsnog red. En natuurlijk heeft Nederland wel wat te zoeken op een Wk. Al is het alleen maar om (veel) jeugdspelers in te passen en ervaring opdoen.  Blind en Hiddink waren een grote oorzaak van het verkloten van het Nederlands voetbal. Advocaat lijkt het al beter te doen. Nu andere middenvelders selecteren voor Oranje (liever zelf Frenkie de Jong dan Strootman). Hopen op een nieuwe ster zoals een Robben. Nu gaat het de komende jaren wegzakken maar Qatar vind ik niet er als we dat missen, daarna weer met een frisse selectie proberen te domineren op EK van 2024  We hadden slechts 2 jaar geleden met vrijwel dezelfde spelers gewoon de WK-finale kunnen halen. Een realistisch en behouden strijdplan was toen voldoende om vele landen te verrassen. Maar Hiddink en vooral Blind vonden het nodig om die lachwekkende Hollandse school weer heilig te verklaren en zie het resultaat. Als we gewoon spelen naar onze mogelijkheden dan is er gerust nog wel hoop. En voor die krantjes is het makkelijk scoren. Die walgelijke Valentijn Driessen trapt alleen maar open deuren in en begint al te piepen als er geen spelers van zijn clubje in de basis staan.  Dat is inmiddels al ruim 3 jaar geleden. En laten we eerlijk zijn, toen waren onze sterkste spelers op hun top. Een speler als Robben is nog steeds erg goed, maar wel over zijn top. 2010 hadden we nog een sterk elftal, een goede lichting met een paar wereldtoppers. Nu leunen we nog steeds op dezelfde oude spelers, die inmiddels ook niet meer alles kunnen belopen. Verder is de nieuwe generatie erg zwak. Waar we vroeger spelers hadden bij de top van Europa (Bayern, United, Barca, Real) hebben we op Robben na geen bepalende spelers meer van topclubs. We moeten als Nederlanders gewoon maar eens accepteren dat we een zwakke lichting hebben, en hopen dat we 1 of 2 wk's verder weer mee kunnen doen om de eindstrijd. Frankrijk heeft ook een tijd geen rol van betekenis meer gespeeld, en die hebben nu een selectie om de vingers bij af te likken, zelfde geldt voor de Belgen. Komt heus wel weer!  Ik begrijp er heeelemaal NIETS van dat we niet zijn doorgegaan met 5-3-2. Ik kan daar niet bij!!! Dat zowel Hiddink, Blind als Advocaat hiervan afwijken zegt mij dat het ook de komende periode drama zal zijn. Wat heeft dat 4-3-3 systeem ons de laatse 10 jaar gebracht. Zelfs op het WK in 2010 waren we defensief ingesteld met een keihard blok van Bommel / de Jong. We moeten kijken naar het materiaal. Dan is 5-3-2 perfect. Maar nee, stel je voor dat van Gaal gelijk heeft. Dan liever ten onder met het achterhaalde 4-3-3.  Inderdaad. 4-3-3 heeft mooie jaren gebracht, maar zowel op land als club niveau kost het ons nu de kop. 4-3-3 kan je leuk spelen als je (grote) favoriet bent, maar als underdog moet je toch echt anders gaan spelen.  Hiddink heeft het een helft geprobeerd. Dat was het, en toen ging hij zwalken. Dat was ook mijn grootste bezwaar tegen hem. Blind was gewoon niet goed genoeg.  En nu onder Advocaat is 5-3-2 alweer erg ver achter de horizon verdwenen. Jammer. Het is niet de oplossing voor al onze problemen, want de spelers zijn ook gewoon matig. De Sneijders, Robbens en Van Persies zijn allemaal 3 jaar ouder, en die tellen op deze leeftijd.  Als NL naar het WK gaat moeten we realistisch zijn en ons ingraven tegen ploegen zoals in 2014. Ik weet niet of Advocaat daar de geschikte trainer voor is. Als je 4-3-3 gaat spelen, is het enige positieve nieuws dat de cafés in NL een iets betere omzet draaien.  Eens, maar het liefst zie ik ze, als ze het nog halen, dan vooral spelen zoals Wales en Ijsland op het EK. Tattoeeer je oranje hart op je borst, en een paar weken knallen tot je erbij neervalt. Resultaat niet verplicht, inzet wel.  Ik weet niet wat de kranten dan verwacht hadden. Frankrijk is op dit moment het sterkste nationale team en heeft op letterlijk iedere positie een betere speler dan Nederland. Zelfs Robben zou zich bij de Fransen niet in de basis spelen. Het klasseverschil was misschien pijnlijk, maar zeker niet onlogisch of onverwacht.  Argentinie moet zich eerst maar eens zien te plaatsen. Die steken er wat dat betreft totaal niet bovenuit momenteel en staan slechts vijfde in de poule. Zit daar erg dicht op elkaar en met een verliespartij liggen ze er zo uit.  Ik vind persoonlijk eigenlijk alleen Duitsland over beter materiaal dan Frankrijk beschikken. Waarschijnlijk zullen veel mensen het niet met me eens zijn maar de enige echte zwakke schakel bij de Fransen vind ik de coach. Met dit elftal zou je veel dominanter kunnen spelen dan ze nu doen, en volgens mij zouden ze het zich daar veel makkelijker mee maken. Nu spelen ze over het algemeen toch nog aardig met de handrem erop.  Is dit nieuws dan? Was al lang en breed bekend dat Nederland niets, maar dan ook helemaal niets, te zoeken heeft op een Wk.  Een bankzitter van Tottenham die alleen penalties erin kan schieten als 1e spits, een 33-jarige man van glas daarnaast. Sneijder die al een tijdje op zijn retour is (inmiddels ook 33 jaar oud), Strootman die al jaren lang niet meer dezelfde speler is en Wijnaldum die het alleen bij Liverpool laat zien omdat hij daar simpelweg betere spelers om zich heen heeft.  Over de verdediging zal ik maar niet beginnen... Nog even doorbijten en wie weet staat er na het WK wel een nieuwe generatie spelers op, waarmee Nederland weer eens een (halve)finale kan bereiken opeen eindtoernooi.  Als je een trainer hebt met een tacktiek dan heb je er wel wat te zoeken. Zie van Gaal. Advocaat is een fantasieloze trainer die een keer een prijs heeft gewonnen maar voor de rest nooit wat heeft gepresteerd. Nooit bij de echte top gewerkt. Niet het niveau hiddink of van gaal.  Kan je niet vergelijken. Toen waren de sterren een paar jonger, had je een andere tactiek en ook nog een betere coach in mijn optiek. Je kan niet blijven teren op je beste spelers, behalve Robben is de rest klaar zo lijkt het.  Dat zal wel maar om tegen zo een sterk elftal je eigen spel willen spelen is gewoon dom. En een van persie schiet echt nog wel zijn kansjes er in. Maar strootman heeft nooit meer een goed niveau gehaald en is allang ingehaald door de jeugd. Blind is een betere controleur dan strootman. Ik denk zelfs vd beek beter is dan strootman.  Maar in de jaren 80 was het nog wel eens net niet en deden er veel minder landen mee aan een WK waardoor kwalificatie ook nog eens lastiger was.  Zo kansloos als nu heeft er nog nooit uitgezien (periode voor de 70'er jaren niet meegerekend)..  2002-2010 Hier alleen 2002 gemist en dat was pas na een playoff-wedstrijd tegen Ierland. Als je die wedstrijd terugkijkt dan is het ongelofelijk dat die net werd gewonnen. De Ieren noemen dat nog een wonder (lees maar eens de comments op Youtube van Ieren er over).  In de laatste 30 jaar zijn we er precies 1 keer niet bij geweest, namelijk 2002. Dus ja, het WK missen is wel degelijk iets bijzonders.  Verder moeten we er inderdaad niet te dramatisch over doen. We zijn een klein land, dus dan kan je weleens een matige periode hebben. En we zijn in 2010 en 2014 rijkelijk beloond, dus you win some, you lose some.  Klopt niks van is overdreven Edo, ik heb idd dat rampjaar 2006 over het hoofd gezien.  Je rekent 30 jaar terug maar de afgelopen 31 jaar 2 keer en de afgelopen 35 jaar drie keer niet meegedaan. Laten we zeggen dat we van de laatste 10 Wk's er 3 niet hebben gespeeld. Voor mij betekent dat dan dat we regelmatig niet meedoen.  Ah, ok, dan snap ik hoe je het bedoelde. Ik dacht dat je met die periodes bedoelde dat we er toen bij waren, en de rest niet.  Mijn vrouw komt uit Finland, die hebben zich nog nooit gekwalificeerd voor een EK of WK. Haar familie kijkt echt met jalouzie naar Nederland, hoe vaak we er bij zijn en hoe succesvol we dan zijn. We zijn gewoon verwend.  Het zou misschien helpen als de laatste 3 bondscoachen niet allemaal de plank compleet misslaan met hun opstellingen en selectie. Aanvallend worden er opstellingen geformeerd die geen bal vast kunnen houden en geen kans kunnen forceren. Als je vanaf de eerste wedstrijd niet ziet dat Promes echt niks heeft te zoeken bij Oranje, Strootman nooit wat heeft laten zien en geen 6 is, Janssen vergeleken bij een 34jarige Van Persie zelfs nu nog een houterige spits is en geen balbehandeling heeft, Depay een super ego is die niet weet wat samenspelen is, de ligt en zo veel andere net een paar wedstrijden komen kijken.. en daar dan met zn allen koppig aan vasthouden, tja dan roep je het toch over jezelf af..  Ik ben het met heel veel dingen eens. Ik wil wel aantekenen dat er ook werkelijk geen fatsoenlijke bal richting Janssen is gespeeld. Hij kon sjouwen en trekken wat hij wilde, hij heeft geen bespeelbare bal gehad. Je begint ov. over Depay, en ik ben het met je eens qua ego, maar hij stond gister toch echt niet in het veld. Verder noem je Van Persie, wees eerlijk, dat kan ook echt niet meer hè. En ik ben het eens met Dutchdennis, dít is het helaas, wat we hebben aan potentiële internationals.  Ik heb het over de keuzes van de laatste 3 bondscoaches. Deze wedstrijd staat namelijk niet opzich. Je hebt mannen nodig die snappen wat een team is: elia en babel ipv depay en promes. Toornstra of Klaassen ipv Strootman. En achterin niet al die jonkies van ajax. Van Persie was gister beter dan Janssen in alles dus ik ben bang dat het nog prima kan. Janssen is een houtenklaas met alle respect. Die rendeert misschien in een team waarin hij zelf niet hoeft te voetballen.  Wat heb ik genoten van die Fransen. Die moesten ook en die lieten zien op het allerhoogste niveau thuis te horen.  Ik wil Hoedt niet meteen afbranden, ik zie zijn potentie en ik hoop dat hij alleen maar sterker wordt na deze wedstrijd. Nu tegen de Bulgaren lekker 4-3-3 spelen en afjagen, wij zijn nog altijd beter dan dat team en Wit-Rusland. Ze moeten het eerst tegen deze teams nu laten zien en dan weet je waar je staat tegen Zweden.  wat is het toch allemaal armoede. kijk nu naar het echec in de europa cup en dan gisteren hoe we werkelijk afgeslacht worden door een heerlijk fitte, franse voetbalmachine. wanneer je dan alle kommer en kwel van de diverse nederlandse (top???) spelers in het buitenland leest... niemand heeft een basisplaats of vertrekt naar middenmoot of degradatiekandidaten... en als ze als spelen zijn ze ""1 van de 11"" en trekken ze zich op aan de ""beesten"" uit andere landen. de knvb heeft het toch over ""winnaars van morgen""? laat me niet lachen! laten we werken aan winnaars van vandaag! zorg eerst eens voor een ontzettende goede fysiek en winnaarsmentaliteit! lees meer op www.voetbalzone.nl  Hangt er van af wat je bedoeld met ""wat te zoeken hebben op een Wk""? Als je bedoeld dat je niet om de prijzen mee gaat doen heb je gelijk maar dan kan je een WK beter weer terug brengen naar een land of 6. Nederland heeft natuurlijk niet minder te zoeken op een WK dan Zweden Bulgarije Kameroen Griekenland of Slowakije. Met een beetje geluk haal je de tweede ronde en daarna houdt het waarschijnlijk wel op.  Denk dat het wel meevalt met Nederland ,we speelden gisteren tegen waarschijnlijk de nieuwe wereldkampioen ,daar kan van verliezen ,en let's face it we hebben geen wereldtoppers meer ,en de tussen lichting is ook niet goed genoeg dus word het tijd om de te gaan doorselecteren jongens zoals Haps ,Ramselaar,v,Beek, Kuwas,vilhena,v drongelen,Frenkie de Jong,er is heus wel talent .  We moeten er eerst voor zorgen dat het een team wordt, ik kijk nu naar 11 individuen dat gewoon wordt weggespeeld als ze tegen een hecht team moeten spelen die er ook echt voor knokken (IJsland, Bulgarije) qua selectie zijn we nog wel sterker dan dat soort landen maar die landen knokken met elkaar en halen resultaat, dat mis ik al een tijdje bij Nederland en dat mag Blind en ik denk ook Hiddink zich aanrekenen. Advocaat heeft nog niet de tijd gehad om deze groep tot een eenheid te maken.  Komt dat ook niet omdat je blijft vasthouden aan spelers die het niet meer kunnen opbrengen om te knokken omdat ze het tempo niet meer aankunnen. Als je deze nu eens vervangt door fitte gretige spelers, qua niveau misschien minder, maar wel beter voor het team.  @timba, dat is wat me nog het meeste zorgen baart. Die grote groep spelers die niet de stap naar de echte top zetten.  We kunnen zo 20-30 namen noemen die de laatste paar jaar de hoop gaven dat ze stabiele internationals zouden worden. Maar eigenlijk heeft er geen een de echte stap gezet. Zelfs de mannen die het wel gered hebben (wijnaldum, Strootman, Promes) zijn niet van het niveau Robben, Sneijder, Cocu.  Ach, we hebben gister ook weer eens kunnen zien hoe een geweldig plan het is van de Knvb, dat Winnaars van Morgen, met meer aandacht voor de individuele speler op piepkleine veldjes met 2 of 4 spelertjes. Als we zien hoe er gister weer verdedigd werd, of beter gezegd spelers achterin stonden, die totaal geen idee hebben wat verdedigen nou eigenlijk is, uitgezonderd misschien Fosu-Mensah, die het eigenlijk nog best goed deed. Als we zagen hoe Strootman het bij létterlijk elke bal die hij kreeg níet voor elkaar kreeg om een bal over amper 4 5 meter naar een medespeler te passen. Als we toch zagen hoe de oranje spelers hun spits probeerde met passes en voorzetten die voortdurend die overal behalve ook maar enigszins in de buurt van Janssen terecht kwamen, als we zien hoe er corners en vrije trappen werden genomen. Met dat alles, denk ik idd dat we nu een héél goed plan hebben voor de jeugd, hoewel, ik zou die veldjes nog een meter 2 in het vierkant kleiner maken. Dan weten we zeker dat de toekomstige oranje spelers het tegen die tijd hélemaal niet meer weten.  Fosu Mensah speelde een redelijke 2e helft, na een 1e helft waar je zag dat hij nog niet echt durfde. Blind, De Vrij en Blind een mager zesje. Rest zeer matig. Met als dieptepunten Strootman, Sneijder en Hoedt. De eerste 2 kunnen het gewoon niet meer belopen en dienen nu vervangen te worden door een fitte nieuwe lichting. Hoedt kwam duidelijk tekort. Had de draaicirkel van de huidige Ron Vlaar.  Verder kijk jij wat objectiever naar de prestatie van Janssen (ook slecht), maar het had ook wel een reden dat hij er in de 1e helft niet aan kwam. Ik heb inderdaad ook 0 passes gezien die ook maar 1 meter in zijn buurt kwamen. Dan valt Van Persie in en dan krijgt deze nog een 6 hierboven ook. Van Persie heeft in totaal 7 ballen geraakt (stats op internet), waarvan 2 of 3x een aftrap. Hij gaf 1 pass op Robben en 1 verkeerde voorzet. De rest was rond de middenlijn. Won verder 1 duel. Janssen heeft 17x balbezit gehad in 2x zoveel speeltijd. Hij speelde in een ploeg die in de 1e helft via een onderschepping van Sneijder welgeteld 1x in de buurt van het strafschopgebied is gekomen. Robben raakte werkelijk geen bal en ook Promes kwam eigenlijk niet in het stuk voor. Over het middenveld van de 1e helft hebben we het al gehad. Dramatisch. Dus ik vind het echt zo simpel om Van Persie nu als redder te zien terwijl hij qua prestaties nog minder deed terwijl hij meer de kans had in de 2e helft, omdat Oranje toen ondanks de 10 spelers wel af en toe naar voren ging. Het is gewoon populistisch geneuzel. Van Persie valt gewoon in het rijtje Strootman, Sneijder. Goede spelers maar niet goed genoeg meer voor het huidige niveau vanwege het gebrek aan fitheid.  Janssen is gewoon een simpele houtenklaas. Als van Persie erin komt leeft het altijd een beetje op, er komt dreiging vanaf. Op zn 34e nog steeds veel technischer en dynamischer. Statistiek geeft helemaal in deze wedstrijd alleen maar een vertekent beeld, en kan je er een leuk verhaal omheen lullen. Als je niet ziet dat van Persie meer brengt dan Janssen wil je het gewoon niet zien.  Het leefde helemaal niet op omdat Van Persie erin kwam. Dat was door Vilhena en omdat de wedstrijd wat meer open ging. Na rust kwam Oranje in ieder geval wat vaker voorin. Niet door Van Persie. wat ik al zei die heeft maar 3x de bal geraakt in en rond de 16. Statistiek zegt meer dan jij denkt.  Natuurlijk is Van Persie sierlijker. Maar hij loopt minder en er kwam helemaal geen dreiging van hem af. Voor dreiging heb je toch echt de bal nodig. Om dat dynamischer moet ik echt lachen. Jij vind Sneijder en Strootman zeker ook nog dynamisch? Want als je kijkt naar het aantal meters dat deze spelers afleggen dan past er van alles bij, maar dynamisch zeker niet.  Nee die laatste 2 wil ik er al tijden uit. Sneijder is nog wel eens nuttig overigens maar niet met Strootman ernaast.  Janssen heeft een draaicirkel die er niet om liegt. Van Persie kan nog steeds met 1 actie weglopen uit iemands rug. Alleen dat zegt al genoeg over hun dynamiek. Daarnaast is hij echt veel slimmer met vrije trappen versieren. Janssen is gewoon te houterig. Janssen is een jonge gozer die totaal geen afzien heeft bij niemand, niet in het team of er buiten. Van Persie is een berg ervaring waar iedereen tegen op kijkt en gewoon beter is.  Statistiek kan meer zeggen ja, als je het niet draait zodat het jou uitkomt. De laatste keer dat je Janssen probeerde te hypen ging je niet in op het feit dat hij 4 van zn 7 doelpunten bij de Spurs uit strafschoppen scoorde. En dan probeer je te zeggen dat hij op basis van statistiek een betere spits is omdat hij meer scoorde in iets minder tijd... Als ik genoeg ga graven in statistiek: waar ik geen tijd voor heb, weet ik zeker dat ik mijn verhaal dat van Persie beter is beter kan onderbouwen. Maar goed heb ik niet nodig want ik heb ogen. Geef Van Persie 1 hele wedstrijd waarin hij fit is ipv een invalbeurtje.  Janssen stelt mij ook teleur, maar de manier waarop hij speelt past nog het beste bij dit elftal. Beter dan een Dost ofzo, die verder wel beter in vorm is. Janssen heeft in eerdere moeizame wedstrijden met sleuren, strijd, aangespeeld worden etc veel goed werk verricht. Dat hebben we nu ook nodig. De beste wedstrijd van Oranje in deze campagne was thuis tegen wit-rusland. Volgens mij kwam dat door de tandem Karsdorp - Promes - Janssen. karsdorp speelde goed en kwam vaak door op rechts, waardoor Promes eindelijk uit de verf kwam en ook Janssen vaker de bal kreeg. Bij gebrek aan vleugelspelers (de overleden Hollandse School) zullen we dat in mijn ogen vaker moeten doen. Maar ja, ook daarvoor heb je fitte spelers nodig. En een tegenstander waar je doorheen komt.  Ik vind het leuk al die aannames en het negeren van feiten. Van Persie KAN weglopen uit de rug... ja dat kan. Hij doet het helaas zelden meer. Geef Van Persie 1 wedstrijd waarin hij fit is... tja hoelang is dat geleden. Dat is juist het grote probleem bij deze oudere spelers. Ze zijn niet meer fit.  Jij blijft mekkeren over zijn prestaties bij the Spurs. Maar nogmaals wat heeft dat met Oranje te maken? Beoordeel hem op zijn prestaties bij het team waar hij voor speelt.  Dan over het versieren van vrije trappen. Janssen heeft in die paar interlands zelfs al meerdere penalties versiert. Nog wel wat belangrijker dan vrije trappen.  Berg ervaring.. Leuk. Maar dat heeft alleen nog zin als er prestaties bij horen. Die zijn er al tijden niet meer bij spelers als Sneijder en Van Persie. Het wordt zelfs een beetje medelijwekkend als je ze ziet rondhobbelen met veel fittere spelers die erover heen denderen.  Van Persie heeft gisteren 7x de bal beroerd. Waarvan 2 of 3 x vanaf de aftrap en 3x op de helft van Frankrijk. Hij beroerde dus nog minder vaak de bal per minuut dan Janssen. En dat terwijl Nederland ondanks de 10 man nu wel een paar keer naar voren speelde. Maar blijf vooral kijken naar prestaties uit het verleden, want daar blijf je je aan vast houden. Beelden van een soepele en technisch vaardige Van Persie die verdedigingen gek speelde. Die tijd is al jaren achter ons.  Eerste helft was gewoon echt heel slecht, ik vond Nederland in tweede helft wel beter beginnen (Vilhena viel goed en fel in) helaas zag de scheids dit ook en vond het dus belangrijk om snel maar een rode kaart te geven aan Strootman die naar mijn mening ook al eerder gewiaseld mocht worden. Na de 2-0 was het verzet gebroken en waren de Fransen los. Jammer dat Robben en Fosuh Mensah niet scoorde. Met 11 man hadden we denk ik ook niet gewonnen maar dan had je toch meer strijd kunnen leveren en het Frankrijk lastig kunnen maken, dan was het denk ik geen 4-0 geworden maar een 2-0 of 2-1 , maarja we hebben nog 1 kans en die moeten we aangrijpen, wat mij betreft in ieder geval beginnen met Fosuh Mensah en Vilhena, toch de weinige lichtpuntjes na een bedroefde avond  Ik ben het hier volledig mee eens. We hadden iedere speler tot onze beschikking en juist de toppers vielen door de mand. Robben was onzichtbaar op een aantal keren knullig balverlies na. Sneijder was veel te traag en te vaak zichtbaar op de positie van Blind. Strootman werd enorm overlopen en was duidelijk de slechtste van het veld. Hoedt wisselde ook goede block-momenten met dramatische ingrepen af. ik vond persoonlijk Blind opvallen met wat goede aanvalsmomenten, Fosu-Mensah speelde ook prima. Het zegt al genoeg dat Vilhena eigenlijk de beste man was aan de zijde van NL. Die jongen bracht tenminste wat gif, ook al kan dit natuurlijk ook zijn omdat het middenveld van Frankrijk al 3/4 wedstrijd erop had toen hij erin kwam. Nee we hebben helaas niks te zoeken op het WK. Als we nu nog doorgaan, dan is dat mazzel. Maar dat hebben we zeer zeker niet voetballend voor mekaar gekregen.  En toch hè.... voor de rode kaart was Oranje behoorlijk kansloos, maar het stond nog steeds maar 1-0. Met 11 had je nog steeds kans op de 1-1. Maar na de rode kaart storte het helemaal in. Toch balen dit, hebben we ons vroeger wel gerealiseerd hoe goed we het hadden? Het is een open deur, ik weet het, maar leiden wij fysiek gezien de spelers wel goed op? Als je ziet wat de toplanden kunnen brengen op dat gebied en dan komen wij aan met onze kleine kereltjes.....  Terwijl Nederlanders de langste mensen in de wereld zijn. Denk dat er vooral geselecteerd wordt op techniek in de jeugd en niet op fysiek, terwijl je juist die mix nodig hebt (technisch begaafden a la Griezmann en beren a la Pogba, Giroud)  Op papier horen wij natuurlijk thuis bij de beste 32 landen van de wereld. Op het veld kregen we gisteren echt helemaal niks voor elkaar. Korte en lange passes gingen fout, duels werden allemaal verloren, er stond geen echte leider op en het klopte als geheel totaal niet.  Zo'n domme uitspraak. Trinidad doet ook wel eens mee aan het WK of zelfs de Faroer Eilanden deden geloof ik een keer mee. Er mogen ook teams meedoen die geen kans maken op de eindzege. Die domme arrogantie dat we alleen mee moeten doen als we kunnen winnen slaat nergens op.  Je slaat de plank volledig mis. De Faroer Eilanden heeft geen reputatie, Nederland wel. De vorige Wk's eindigde Nederland als derde en als tweede. Mocht Nederland door een Houdini-act zich plaatsen voor het WK, dan moet Nederland tegen een zeer sterk land in de poulefase en dan acht ik Nederland compleet kansloos. Bekijk het positief we krijgen nu ook geen Wolter Kroes.  Wat maakt die reputatie uit? Zijn wij als Nederland zo arrogant dat we alleen mee willen doen als we kunnen winnen? De meeste landen op het WK zijn compleet kansloos. Wij zijn er dan een van als we meedoen. Als alle kansloze landen zich maar niet meer proberen te plaatsen kan je het WK net zo goed opheffen.  Dus ik weet niet over welke plank je het hebt, maar ik sloeg denk ik op een andere.  wij zijn al jaren luxe gewend. omdat wij de uitvinders van het totaal voetbal zijn. ik ben van mening dat dit deels met visie te maken heeft. dit staat los van kwaliteit. om eerlijk te zijn frankrijk,belgie bijna elk land heeft er mee te maken gehad dat ze mindere periodes hebben gehad qua kwaliteit. belgie stelden immers niks voor vroeger. nu moet je kijken een wereld elftal. dus naar kwaliteit moet je niet kijken dat is de makkelijk. je moet kijken wat je in eigen keuken hebt, en roeien met de middelen die je hebt dat maak je een kampioen. ook terug naar totaalvoetbal prima dat we dat hebben uitgevonden. maar het word tijd op te gaan updaten. totaalvoetbal 2.0 we gaan het kijken nemen bij andere competities we vergaren kennis. we willen dingen weten, de nieuwste technologische ontwikkelingen volgen. we moeten alles er aan doen om het wiel beter te maken. alles in het leven word geupdate dus waarom het voetbal niet? zijn we te trots? willen we ons ego niet opzij zetten. want je moet realistisch kijken. het is klaar van tijdperk goud jaren. laten we nieuw bladzijde schrijven. oke we hebben mindere kwaliteit maar dat betekent niet dat we ver kunnen komen. ik heb liever dat kwartfinales halen. dan dom aan ons eigen totaalvoetbal houden en niet eens op het wk komen. dit gaat dus allemaal om visie. kijk ijsland ek. kwaliteit is bagger maar dat is geen excuus. je kan als team groeien het blijf immers een teamsport. samen doe je het, ik mis de vurige mentaliteit in het nederlandse voetbal. daarom dat psv en ajax zuid-amerikanen halen die dat wel hebben. dus blijkbaar weten we 1 ingredient die we missen vurigheid! zo kom je steeds achter dingen.  dit is zou mijn opstelling nu zijn. ik kijk naar de volgende punten - speelt wekelijks en liefst in vorm - past hij in het systeem wat ik voor ogen hebt. - ervaring - liefst in grotere competities. (niks mis met eredivisie)  mijn systeem is met 2 controleurs. 1 vespreider die blijft hangen omdat blind niet de snelste is. je kan zeggen over blind wat je wilt maar hij heeft een fenomale inzicht. gezien omdat we ook niet beter hebben ben ik hartstikke blij met blind. nogmaals ik kijk wat we wel hebben zeiken heeft geen zin. de andere is een pitbull daar zie ik vilhena wel in. in de verdediging heb ik voor gebruikelijke van dijk en de vrij gekozen. daarnaast pieters en tete. pieters heeft ervaring speelt redelijk nogmaals kijken wat we in de keuken hebben. voorin heb ik robben , promes,wijnaldum. ik heb voor wijnaldum gekozen omdat hij scorend vermogen heeft en lekker gevaarlijk is in de 16. ik zou op de training willen oefenen met de buitenspelers om voortezetten op dost. want hij scoort aan de lopende band dus dat moeten we benutten. in het nederlands elftal is het belangerijk dat er een as gaat ontstaan met bepalende jongens. die telkens terug komen. dit zijn meestal enkele spelers die zijn belangerijk voor het team. dan heb ik het niet meer over robben. de rest zou eventueel gewisseld kunnen worden mocht ene het beter doen. keeper hebt gekozen voor padt. ik hou van lange keepers geeft van meer zekerheid en uitstraling. zoet acht ik te zwak. cillessen traint alleen maar.  de opmerking: mensen die zeggen nederland heeft niks te zoeken op het wk is onzin. omdat wij gewend zijn om altijd mooi te spelen hebben we dus niks te zoeken word wakker mensen tijden veranderen. nogmaals met mindere kwaliteit kan je op toernooi ver komen. we gaan voor het kampioenschap maar kwartfinales halve finales is toch prima! is toch niks mee. ik zou hartstikke trots zijn op het elftal.  dit geeft aan hoe arrogant en verwend wij zijn omdat ze niet spelen zoals wij vroeger gewend zijn we blijkbaar niks waar. strijden tot de laatste kansen. ook al is het niet even mooi dat is het mooie van wat minder zijn!  je verdient het niet als pas alles kanssen weg zijn! als sweden had gewonnen bijvoorbeeld. ondanks het slecht spelende oranje is er kans. dit gaat niet over wel verdienen of niet verdienen. dit gaat om kansen grijpen!  Frankrijk overklaste Nederland, vooral in de eerste helft. Nederland kon amper kansen creëren en schoot de bal maar ver weg in de hoop dat die bal goed viel, het grappige is dat je dit niet moet doen met een speler als Jansen maar met Dost. Dit Nederland heeft inderdaad niks te zoeken op een WK.  Janssen die elke krachtduel verliest van die Fransen. Zelfs zijn controle over de bal is zeer slecht. En je zal toch denken dat hij in Engeland sterker is geworden. Niets van aan te zien. Janssen in de spits is totaal geen optie bij het Nederlands elftal.  Dit oranje komt simpelweg kwaliteit tekort als je verliest van Zweden, Bulgarije en Frankrijk, en alle keren terecht , dan ben je gewoon niet goed genoeg. Op dit moment komen we in alle linies kwaliteit tekort, en ik zie ook niet echt spelers opkomen die dit komende jaren gaan oplossen. Ik vrees dan ook dat we de komende jaren veroordeeld zijn tot de lagere middenmoot van Europa. Ik hoop alleen wel dat ik het volkomen fout heb, want het liefst zie ik het Nederlands elftal gewoon meedoen om de prijzen.  Dit is misschien wel de zwakste generatie die ik ooit heb gezien. Als Kevin Strootman en Wijnaldum onze trots van het vaderland zijn dan zijn we echt heel ver afgezakt. Wat speelden die twee slecht, ik zie in de Eredivisie spelers die meer overzicht en een betere passing hebben dan zij. Van mij hoeft Strootman voorlopig niet meer geselecteerd te worden, geef spelers als Vilhena en Klaassen maar de kans en haal Frenkie de Jong maar bij de selectie. Doorselecteren want stel dat we ons nog plaatsen (wat ik niet zie gebeuren) dan hebben we echt helemaal niks te zoeken op t WK. Ga maar voor de kansen op t EK in 2020.  Wijnaldum heeft gewoon een sterke medespeler nodig. Met Vilhena ging het al stukken beter en toen stonden ze nog met 10 ook. Ik denk dat iedere speler door de mand valt indien je samen moet spelen met Strootman en Sneijder tegen een topploeg als Frankrijk. Deze spelers zijn traag als dikke stront, winnen geen duel en dan moet jij het verder in je 1tje corrigeren. Erg makkelijk om hem daarvoor dan af te serveren. Wijnaldum heeft een sterke fitte CMV achter of naast zich nodig. Dan komt hij in zijn kracht te spelen. Maar ja, waar vind je die?  Ik baseer mn mening niet alleen op de wedstrijd van gisteren. Strootman is al tijden belabberd slecht en van Wijnaldum heb ik nog nooit iets positiefs gezien in Oranje. Terwijl hij zelf vindt dat hij zoveel krediet verdient in Oranje. Strootman kan gewoon niet op dit niveau, z'n handelingssnelheid ligt te laag voor dit spelsysteem, verdedigend is hij ook te traag en hij wint geen duels. Van mij hoeft hij er echt niet meer bij. Daarnaast zie ik ook liever dat Oranje een opportunistischer spelsysteem gaat hanteren. Met deze spelers heb je niet de kwaliteit om op basis van passing en techniek te domineren. Liever twee spitsen en meer lange ballen dan het getik dat uiteindelijk toch leidt tot balverlies.  Vele schrijven hier dat Nederland wel wat te zoeken heeft op het WK. @Djoowey schrijft dat wij ervaring op kunnen doen. Dat kan, maar dan zal je toch met een andere lichting jongens moeten spelen. Als je dan Sneijder, van Persie en Strootman opstelt op het WK heeft het voor mij ook weinig zin. @eddie$ heeft het over eer. Het is zeker een hele eer om alleen al mee te doen aan het WK. Ben ik het met je eens. Maar die eer moet je dan ook verdienen vind ik. Als een tegenstander dan beter is in alle facetten, dan is er nog een punt waar je kunt aan voldoen. Das strijdlust. Alles geven!! Dan maar vechtvoetbal. Vechten voor je land om een genante uitslag te vermijden. Heb ik ook niet gezien. Blind, Sneijder, Strootman, Wijnaldum, Hoedt tja ... je zal de oorlog zeker niet winnen met hun. Fosu-Mensah en Vilhena waren in mijn ogen de eniste lichtpuntjes in het elftal. Ik hoef mijn land dit jaar niet te zien op het WK als we geen kans maken. Wij zijn Nederland en komen niet als sommige andere landen even op het WK om ons gezicht te vertonen. Elke keer als wij komen proberen we zover ver mogelijk te raken. Liefs finale. We zijn gee Wales, Ierland, Zweden of zo. Kunnen we niet voor het hoogshaalbare jammer dan. Next time better!!! Dan maar een jaartje blijven zitten. Maar op een genante vertoning zit ik echt niet te wachten. Om vervolgens afgemaakt te worden door media en publiek.  Misschien moet je eens realistisch worden en ons wel gaan vergelijken met landen als Zweden, Oostenrijk, Denemarken etc.  Want je doet net alsof onze spelers beter zijn als die van die landen. Dat is toch echt niet meer zo. En wat is er mis met landen als Zweden etc op een WK? Nee ze zullen niet winnen, maar het geeft wel extra sfeer en ze moeten vechten voor het overleven van een groepsfase. Ook leuk toch. Je kunt wel doen alsof we nog steeds horen bij de toplanden in de wereld. Maar die tijd is nu even geweest. Het wachten is op een nieuwe lichting met echte toppers.  Ik ben realist. En ja onze lichting is heel zwak. Dus het is inderdaad wachten op een andere lichting. Nog zal ik blijven zeggen dat Nederland boven die landen is die jij opnoemt. Hoevaak heeft Nederland de finale gehaald in tegenstelling tot die landen die jij opnoemt. Heb jij ooit in je leven gezien en daarvoor dat een van die landen kandidaat was om de titel te winnen. I dont think so!!! Laatstaan als die landen een mindere lichting hebben. En voor een goeie lichting heb je niet veel toppers nodig. De rest zal voor het team moeten werken. Zo is het altijd gegaan. En nu je het toch over toppers heb wie zie jij bij Zweden, Oostenrijk en Denemarken als eventuele topper. Van die drie landen die jij opnoemt kan ik er 1 opnoemen en die ""speelde"" voor Zweden. Ibra en verder??? Dan zal ik je de voordeel van de twijfel geven en Alaba erbij gooien. Maar van hem moet het niet echt komen bij Oostenrijk. Vergeleken met die toppers die wij produceren mag jij die landen niet eens opnoemen.  We weten dat onze selectie tekort komt, waarom spelen we dan in vredesnaam niet in op de kwaliteit die er wel is?  Zo'n Promes bijvoorbeeld. Verschrikkelijk sterk in Rusland als 10/valse spits. In Oranje moet hij per se linksbuiten staan. Waarom? Omdat je op linksbuiten niemand anders hebt, of omdat Sneijder die al 5 jaar geen puf meer heeft met alle geweld moet wandelen? Doet me denken aan dat fiasco met VD Vaart op LB, alleen heeft Quincy gelukkig nog snelheid.  En Strootman, ik weet het niet. Hij is absoluut geen 6, dat is duidelijk, maar toch blijft hij daar opgesteld worden. Aan de andere kant, de simpelste ballen levert hij zonder druk nog in. Dat is niet positieafhankelijk.  Ik zie het liefst Blind als controleur, maar dan heb je linksback weer een probleem. Of Kongolo moet het zsm heel goed gaan doen. Vilhena viel wel goed in, dat gif hebben we nodig.  Inderdaad Promes had gewoon op de plaats van Sneijder moeten spelen. Het grootste probleem is inderdaad de Cvm. We missen daar een speler met gif en snelheid. Op linksback vind ik dat je het met Haps moet gaan proberen. Die heeft wel gif en snelheid. Natuurlijk zal ook hij wel eens foutjes maken, maar je moet ergens beginnen.  Het grootste probleem is cvm??? Weet je het zeker??? Heb je Blind zien lopen met zijn snelheid. Heb je Hoedt zien spelen die ik zelfs kan pakken. Laat Haps het eerst maar een jaar laten zien bij Fey voordat we hem bij die leeuwen gooien. Foutjes worden niet getolereerd op internationaal gebied. Die worden afgestraft. Of heb je dat nog niet door. Door zulke foutjes te maken om steeds maar iemand te proberen op een positie waarvan je weet die heeft het niveau toch niet, heeft geen zin. Zulke fouten worden nu al jaren lang gemaakt bij Oranje. En jij wil ermee doorgaan pfff. Zie Berguis en al die gasten die werden geselecteerd voor Oranje. Janssen idem dito. Waar heeft hij bewezen dat hij het niveau aankan. Kan jij mij dat zeggen. In mijn ogen nergens!!! Één jaartje goed presteren in de Eredivisie bij Az zegt nog niks. Dat moet men langzamerhand toch wel beseffen he.  Eens. Depay is dan misschien geen teamspeler maar wel een betere optie. Ik hoor inderdaad dat Elia goed bezig is, maar ik kan daar zelf niet over oordelen. Het is hoe dan ook magertjes. Speel dan ook naar je kracht, maar nee.  Nederland hoort gewoon op het WK als je naar de geschiedenis kijkt. Daarnaast wordt je respectievelijk 2e en 3e in Zuid-Afrika en Brazilie. Niet dat we moeten verwachten dat dat weer gebeurd maar beide keren waren ook een (aangename) verrassing. Oranje heeft het nog in eigen hand, maar het spel zal wel beter moeten. Moeten er gewoon voor gaan, ik zie ze liever meedoen en dan daar evt. verliezen.  Het Nederlands voetbal is van een voorbeeld voor heel de wereld weggezakt tot een voetbalnatie die niets meer toe te voegen heeft in het moderne voetbal. Nederland is nooit wezen vernieuwen maar is gaan leunen. Onze competitie staat stil, onze topclubs hebben moeite, een uitzondering daargelaten, om zich van hun beste kant in Europa te laten zien. Ajax en PSV faalden maar blijven arrogant en weigeren hand in eigen boezem te steken. De nationale ploeg is de slechtste generatie die de Nederlandse bevolking momenteel meemaakt. Ze zijn bezig met hunzelf en niet met voetbal. De mentaliteit is het probleem in onze voetbalnatie. Arrogantie viert hoogtij in alle geledingen. Enig lichtpuntje is het vrouwenteam. Die knokken wel, zeuren niet en willen zichzelf op goede wijze laten zien. Dat heet mentaliteit. Nederland moet kijken in de wereld hoe het daar geregeld is om vervolgens zijn eigen Hollandse school opnieuw te hervinden.  Tja, elke trainer die niet snapt dat Strootman geen nummer 6 moet je ook gewoon direct ontslaan. Want als je dat niet ziet, begrijp je bar weinig van het spelletje. Die man wordt keer op keer verkeerd neergezet en keer op keer zie je dat je dat de kop kost. Zet dan Blind of desnoods Hendrix daar neer. Spelers die misschien wat minder kunnen voetballen maar wel die taak kunnen uitvoeren. We zetten De Vrij toch ook niet op rechtsback neer, of Dost op de linkervleugel? Nee want dat werkt totaal niet. Het lijkt erop dat Advocaat en co een zootje oproept dat goed speelt en daar maar een opstelling en tactiek bij puzzelt. dan kun je wel 6 dezelfde middenvelders oproepen, maar daar schiet je helemaal niks mee op. Al helemaal niet tegen dat powerhouse middenveld van Frankrijk.  Promes staat ook nooit op zijn ware positie. Hij hoort achter de spits of in een 2 spitsensysteem te spelen. Bij Twente rendeerde hij toen ook gewoon het beste. Bij Oranje speelt hij altijd in een 3 spitsensysteem aan de zijkanten.  Je hoefde alleen al naar het selectiebeleid te kijken om te zien dat het een lastige klus wordt. Het selectiebeleid lijkt zich te focussen op een tactiek die advocaat wil doordrukken en daar zijn spelers op selecteert.  Het beleid lijkt mij dat je spelers selecteert die veel spelen en in vorm zijn. Natuurlijk kijk je in welke competitie ze spelen, maar een topspeler uit de eredivisie die elke week speelt en wedstrijdritme heeft is in mijn ogen altijd beter dan een bankzitter bij een subtopper in een ""topcompetitie"".  Dat heeft van gaal wel goed gezien. Die selecteerde vooral spelers die in vorm waren en veel bij hun club spelen. Een voorbeeld is iemand als vincent janssen. Ik snap niet dat die jongen geselecteerd wordt. Als je al kijkt op basis van wat je hem zou moeten selecteren dan kan je hem onmogelijk oproepen.  Je geeft een signaal af naar de nederlandse voetballers, dat het niet uitmaakt of je in een mindere competitie geweldig speelt, een bankzitter in een grotere competitie krijgt toch wel de voorkeur. Volgens mij moet het zo zijn dat prestaties bij je club gelijk staan aan een uitverkiezing voor oranje en niet dat prestaties bij oranje gelijk moeten staan aan een uitverkiezing voor oranje.  Ik vind het namelijk echt ongeloofelijk dat de topscorer van portugal geen echte kans krijgt maar een vincent janssen gewoon in de basis staat. Dan komt het gezeur ""ja maar hij past niet in het systeem"". Dan zorg je maar als bondscoach dat er een systeem is waar je doelpuntenmaker in kan scoren. Als promes kans op kans verdient dan snap ik niet dat iemand als bas dost wordt geslachtofferd op basis van 15 minuten speeltijd.  Dost heeft wel vaker de kans gekregen dan 15 minuten speeltijd. Herinner je de wedstrijd tegen laagvlieger Luxemburg nog. Daar was Dost zelfs de slechtste man van het veld. Luxemburg! Dat zou nu juist een team moeten zijn waar Dost zich kan bewijzen. Veel spel in en rond de 16, maar alle ballen schoten van zijn voeten en hij verloor zelfs de meeste duels.  Had jij vandaag Dost willen inzetten dan? Oranje kwam in de 1e helft niet eens van eigen helft af. De enige aanval was omdat Sneijder een bal van Pogba onderschepte. Wat heb je in hemelsnaam dan aan Dost? Dacht je dat hij die ballen die 5 meter langs de spits werden gespeeld wel goed had verwerkt? Of dat hij al dribbelend vanaf de middenlijn 6 spelers omspeelde? Hou toch eens op met die onzin. Janssen heeft het tot nu toe gewoon goed gedaan in de spits bij Oranje. In de wedstrijd van gisteren hadden zelfs Kane of Lukaku geen bal geraakt. Het probleem was het middenveld.  Sneijder gaat het niet kunnen opbrengen tegen een topploeg ben ik bang. Bovendien zou ik maar met twee 30 in je team starten anders is het echt bedroevend. Verder zou ik Blind op de positie van Strootman zetten en De Ligt of Kongolo linksback. Want wat was dat een gatenkaas daar. Hoedt is ook echt te triest om te zien, die werd als speelbal helemaal naar de woestijn gebracht. De Vrij was wel erg sterk samen met Fosuh Mensah. Wijnaldum die speelde als een amateur en is gewoon erg matig. Middenveld met Donny, Vilhena en Blind zou beter zijn. Meer creativiteit, meer balsnelheid en vooral durven ze vooruit te verdedigen. Middenveld met Strootman, Sneijder en Wijnaldum is outdated. Te lomp, te weinig creativiteit en overal zijn ze paar seconden te laat. In de aanval zou ik Promes niet eens meer selecteren n en Janssen helemaal niet. Laten we maar met 4 middenvelders spelen. Frenkie de Jong zou ik toevoegen aan het middenveld. In de aanval Kluivert met Robben. Met Kluivert, Robben en Frenkie kan je iedere wereldploeg naar de klote spelen.  Die haat naar Promes is onterecht, hij was over het algemeen de beste bij Nederland samen met Mensah. Hem slecht vinden is slecht voetbalinzicht hebben, Equipe gaf hem een 5. Kwam het dichtst in de buurt van een voldoende. Hij verdedigde continu mee en hij brak zelfs uit, ware het niet dat Griezmanm hem onderuit haalde.  Klopt, ik was het meest rustig wanneer Promes aan de bal was. Hij heeft het minst proberen te verpesten. Blind speelde ook lekker, ondanks dat de rechterkant met Coman soms goed uitkwam. Soms zag je Blind echt goed de aanvallers uitspelen. Vandaar ook die basisplaats bij United, enkel snelheid ontbreekt.  Ik vond hem onzichtbaar. Is combinerend vaak ook zwak en speelt mensen niet goed in. En heeft genoeg wedstrijden gehad om zich te laten zien. Leuk dat hij nu het best was van de minsten maar dat zegt niks. Robben is nog steeds 10x beter en ook hij was minder. Als je hem nu onthoud omdat hij een voorzet kon geven en een sprintje trekken zegt dat weer genoeg over jullie inzicht.  Nederland heeft inderdaad niets te zoeken op het WK omdat de ploeg niets te winnen en alles te verliezen heeft. Het zou voor het Nederlandse voetbal veel beter zijn als Oranje het niet haalt, zodat er direct een nieuwe bondscoach kan worden aangesteld die een begin kan maken met het bouwen aan een nieuw team. In de jongere generaties loopt genoeg talent rond waarmee je iets kan aanvangen als je een goede coach voor de groep zet die goed met de jeugd kan omgaan en talenten beter kan maken, al moet dat laatste vooral bij hun clubs gebeuren. Bij sommigen is ondanks het feit dat zelfs ervaren trainers als Avocaat en Hiddink er hun tanden op hebben stuk gebeten, het kwartje nog altijd niet gevallen en weigeren ze het in te zien dat alle problemen van Oranje zijn terug te herleiden naar een groot gebrek aan kwaliteit. De hele boel omgooien gaat geen enkel effect sorteren en alleen maar averechts werken omdat de infrastructuur en de jeugdopleidingen in NL tot de besten ter wereld behoren. Maar ook daarmee kun je niet uit steen goud maken en is de hulp nodig van Moeder Natuur. Wat dat betreft zit het voor de toekomst in mijn optiek wel goed en zal Oranje op termijn vanzelf weer de weg omhoog vinden, al zal daar nog wel enige tijd overheen gaan.  Vind van wel, die ervaring die jonge spelers opdoen is een must. Dan leren ze spelen op het allerhoogste niveau. Na het WK kan je beginnen met het aanstellen van een nieuwe bondscoach en weet je wat de jongere generatie op dat WK heeft gespeeld.  Kwaliteit is inderdaad een probleem, echter is dat geen must om een WK of EK te halen. Genoeg landen die met minder kwaliteit op het WK staan of EK die verassen, kijk naar Wales bijvoorbeeld of Chili en Zweden (tegen Frankrijk bedoel ik dan) Het gaat om felheid en vertrouwen, dat is vele malen belangrijker. Nederland heeft nooit het beste team gehad op een EK of WK. Maar heeft vaak genoeg weten te verassen door grote landen weg te spelen.  Nederland is afgegleden, dat verval is al jaren geleden ingezet. Maar dat Dickie dan zo naief aan die 4-3-3 blijft vasthouden is mij een raadsel. We doen net alsof die Hollandse School nog zo geweldig is. Feit is dat we het lachertje zijn geworden. Tegen landen als Frankrijk kun je niet anders dan met 5 man achterin gaan staan, zoals Van Gaal dat deed (of een 3-5-2),  Je moet niet vergeten dat Frankrijk een absoluut topland is en voor de belachelijke 2e hele kaart van Strootman, die in de rust al gewisseld had moeten worden, was het pas 1-0. Frankrijk is gewoon goed en in mijn ogen een goede kandidaad om het wk te winnen.  Je schrijft: ""nederland is afgegleden, dat verval is al jaren geleden ingezet. Maar dat Dickie dan zo naief aan die 4-3-3 blijft vasthouden is mij een raadsel. We doen net alsof die Hollandse School nog zo geweldig is. Feit is dat we het lachertje zijn geworden. Tegen landen als Frankrijk kun je niet anders dan met 5 man achterin gaan staan, zoals Van Gaal dat deed (of een 3-5-2)"".  Het probleem is niet de Hollandse School of 4 3 3, maar een gebrek aan kwaliteit. Ook met 3-5-2 was NL de pan in gehakt omdat het kwaliteitsverschil eenvoudigweg veel te groot is. Van Gaal had op het WK nog een (redelijk) fitte Sneijder, Robben en Van Persie tot zijn beschikking, maar die zijn nu duidelijk op hun retour, terwijl Oranje niet de beschikking heeft over vervangers met vergelijkbare kwaliteiten. Het is complete onzin om trainers, systemen of visie de schuld te geven voor het ondermaatse presteren van Oranje terwijl een blinde met zijn stok kan zien dat het aan de nodige kwaliteit ontbreekt, waardoor het voor sommige spelers al een onmogelijke opgave blijkt te zijn om de bal over 5 meter bij een collega met hetzelfde shirt te krijgen. Het is ook zinloos omdat de spelers te verwijten omdat ze, een enkele uitzonderingen daargelaten, gewoon niet beter kunnen. Bijkomend probleem is dat het ondermaatse niveau van het collectief ook het niveau van de enkele individuele speler die wel wat in zijn mars heeft, sterk omlaag haalt. Voor een goed Oranje zal de bondscoach spelers niet in de eerste plaats op naam, leeftijd of ervaring, maar op kwaliteit moeten selecteren. Daarmee zal je ook niet iedere wedstrijd winnen, maar de kans daarop is in ieder geval veel groter dan met deze ondermaatse selectie. Als dat nu nog niet duidelijk is, weet ik het ook niet meer.  Beetje flauw. We zitten gewoon in de situatie zoals in de jaren tachtig. De spoeling is erg dun en het duurt gewoon even voor we weer op het gewenste niveau zitten. Dit Oranje moet blij zijn als het de groepsfase doorkomt op een eindronde. Als enkel de winst van een toernooi je uitgangspunt is, hebben we er inderdaad niets te zoeken. Maar dat is even zuur als onrealistisch om te stellen.  Overigens is het wel vreemd dat Frankrijk fysiek zelfs de meerdere is. Juist als je voetballend minder bent, kun je conditioneel en fysiek op zijn minst gelijk zijn lijkt me. Daar hoef je geen wereldvoetballer voor te zijn, maar gewoon serieus professional.  Laat ik vooropstellen dat ik hoop dat Nederland het nog zal redden. Ik hoop het maar geef ze heel weinig kansen.  Wat mij vervolgens ergert, al velen jaren, is de arrogantie die bezit heeft genomen van Nederlandse topvoetballers en de gros van het volk, in de tijd dat het Nederlandse voetbal tot de absolute wereldtop hoorde. Die tijd ligt ver achter ons maar die arrogantie hebben spelers noch het gros van het volk, nog altijd niet van zich afgeschud. Ik denk aan Kuyt in de aanloop naar de EK in 2012 met zijn uitspraak: als verliezende WK finalist gaan wij voor niets minder dan de Europese titel. Om vervolgens laatste in de poule te eindigen. Dat soort onbescheiden bravour uitspraken en vooral het complete gebrek aan respect voor de tegenstander, daar erger ik mij al vele jaren aan kapot. Het is slechts een voorbeeld maar neem van mij aan, je zou er een Bijbel mee vol kunnen schrijven.  Gisteravond: de commentatoren waren realistisch. Nederland had slecht gespeeld en kansloos tegen een veel sterkere Frankrijk. Maar vervolgens begint Tom Egberts over....zweden en het doelsaldo...als we met 2-0 van Zweden winnen dan... Over tegenstander van zondagavond wordt niet met 1 woord gerept. Nee hoor. Waarom zouden ze? Wie is die tegenstander dan? Slechts Bulgarije. Dat die 5 maanden geleden Oranje moeiteloos met 2-0 naar huis stuurde, dat is kennelijk geen argument. Is men dat vergeten? Of is het toch het verwende DNA dat hen parten speelt? Over die verloren wedstrijd was men destijds zeer verbaasd. Tja, niemand had het aan zien komen. Ik toevallig wel. Ik had een jaartje eerder gezien hoe Bulgarije het Portugal moeilijk had gemaakt. 0-1 uit winst voor Bulgaren. Een oefenwedstrijd die op dezelfde manier werd gespeeld als tegen Nederland: stug verdedigend op de counter loerend. Kennelijk ben ik de enige (wannebe) coach van Nederland die hen had zien spelen. Zo arrogant is men hier. Durf te wedden dat de bondscoach die wedstrijd niet had gezien. Kan ook niet want hij was Blind.  Dat doelsaldo waar Tom Egberts op doelde doet helemaal nog niet terzake met nog 3 wedstrijden te spelen. dat kan nog compleet veranderen. Maar als je daadwerkelijk wil geloven dat Nederland in 3 dagen tijd een complete metamorfose zal ondergaan, dan moet je maar als de bliksem aan een bedevaart naar Lourdes beginnen, anders ben je echt te laat. Daarna tegen Wit Rusland, nou oke, dat geloof zelfs ik wel maar dan vervolgens Zweden ook verslaan, dat moet ik nog zien. Oh ja en daarna nog een Play off wedstrijd.  Het spijt mij maar voetballen wordt tegenwoordig niet louter met bluf en arrogantie gewonnen. Voorspelling voor zondag: Nederland 0- Bulgarije 2 Ik Hoop dat ik mij vergis.  Gewoon hopen op goed seizoen voor Depay. Daarnaast zie ik liever KJH of Van Persie in de spits dan Janssen of Dost. Het gaat bij de spits namelijk om dat ene momentje en daarvoor kan je beter een scherpschutter in je team hebben dan een Janssen die nooit speelt en naar mijn mening ook tekort komt (al vanaf zijn interlandperiode start). Verder moeten we hopen dat Robben een lekker seizoen draait. Op het middenveld gewoon met Van Ginkel, Klaassen en Wijnaldum starten. Hopen dat Bazoer een sterk seizoen draait (is nog altijd naar mijn mening een enorm talent). Daarnaast zijn spelers als Van Beek ook weer een jaar ouder en wijzer. Dan de verdediging: denk dat die wel echt goed staat voor de zomer: Van Dijk is top verdediger, De Vrij heeft zich ook al bewezen. Verder vind ik Blind echt een degelijke back en de rechtsback staan meerdere goede spelers ter beschikking: Tete Karsdorp Fonsu mensah. Toekomst kan nog positief gaan uitvallen!  Niet zo pessimistisch.. Nederland hoort altijd op een eindtoernooi. We maken nu mindere tijden mee. Maar dwnz dat we minder zijn dan een Zweden, Roemenië, Bulgarije, Oostenrijk, Denemarken of een Tsjechië. Je hoeft niet persé 1e te worden om erbij te horen. Het enige wat we nodig hebben is positiviteit om hieruit te komen. Dat kan alleen als we als land achter Oranje staan en de spelers vertrouwen.  Als je op de geschiedenis leunt dan heeft Oranje altijd iets te zoeken op een eindronde. Maar als je naar de realiteit van nu kijkt, dan heb je daar enkel een tripje keiharde vernedering. Leerzaam voor de jongens? Ik mag toch hopen dat er zo snel mogelijk een nieuwe lichting aan gaat dienen. Met deze spelers zal je over 4 jaar wederom geen potten gaan breken. Ruim een decenia later is er nog steeds geen waardige opvolger voor de grote 4, terwijl het einde van hun carriers nu toch wel aan dient.  Grote 4? Ik neem aan dat je 3 (Robben, Sneijder en V. Persie?) bedoelt? Dat zijn echt de dragers geweest het laatste decenia, en zoals je zegt.. nog steeds geen opvolgers van dat niveau. Waar Sneijder (Inter), Robben (Bayern) en V. Persie (Man Utd) in hun beste dagen bij de grootste clubs speelden, speelt van de nieuwe generatie alleen Wijnaldum op hoog niveau (als vaste basisspeler). De gemiddelde oranje speler speelt tegenwoordig in een b-competitie of is vaste bankzitter bij de subtoppers in de grote competitie. Wat een verschil als je de Franse selectie dan ziet gisteren.  Over de wedstrijd kunnen we kort zijn, we zijn volledig overklast. We hebben in mijn ogen dan ook niets te zoeken op een WK, maar dat hebben in mijn ogen een hoop landen niet. Uithuilen en opnieuw beginnen is volgens mij het beste en nu moet er een innovatief en slim plan gemaakt worden. Allereerst moeten we volgens mij terug naar de basis en de eredivisie weer sterker maken. Dat lijkt lastig met al dat geld in de andere landen tegenwoordig, maar we moeten weer meer macht aan onze clubs gaan geven zodat ze fatsoenlijk beleid kunnen maken en niet steeds leeggkocht worden. Ik weet niet of het juridisch allemaal kan, maar je zou voor jonge talenten in hun contracten kunnen opnemen dat ze voor een redelijk bedrag kunnen overstappen binnen de eredivisie, maar dat buitenlandse clubs een astronomisch bedrag moeten betalen. We zijn gewend in Nederland om een hekel te hebben aan rivalen in eigen land, maar we zouden in mijn ogen elkaar meer moeten gunnen om zodoende het totale Nederlandse voetbal op een hoger plan te brengen. Kunstgras moet per direct verboden worden, maar we moeten die clubs wel ondersteunen om een mooie grasmat neer te leggen en te onderhouden. Laat die grasmeesters uit de kuip les gaan geven aan alle anderen zodat we overal een goede grasmat hebben. Wanneer we solidair zijn als competitie en niet alleen egoïstisch denken als club, dan gaan we er allemaal op vooruit. Een deel van de tv gelden zou moeten gaan naar het verbeteren van de accomedaties bij elke club. Daarnaast zou elke club moeten spelen om het publiek te vermaken, zodat onze stadions nog voller komen. Als publiek moeten we ook 100% achter onze teams staan en onze tegenstander respecteren. Het is niet erg als je verliest, dat daagt je uit om het in de toekomst beter te doen. NEC is gedegradeerd, maar nu gaan ze met beter beleid weer proberen terug te keren, dat vind ik mooi om te zien. Als laatste zou ik er voor willen pleiten dat we eens gaan stoppen met het continu afzeiken van spelers, trainers en bestuurders. Dit geeft zoveel negatieve energie, dit beïnvloed de resultaten op een negatieve manier. Al met al denk ik dat we ons verwachtingspatroon tijdelijk moeten bijstellen, maar er met zijn allen als Nederlanders in moeten gaan geloven dat het weer beter wordt. Misschien ben ik een dromer, maar ik geloof in ons voetbal en ben ervan overtuigd dat wij sterker uit deze voetbalcrisis kunnen komen.  ik hoop dat v Bronkhorst de boel beter neer zet tegen City en Napoli dan Dickie nu heeft gedaan. Het niveau verschil in kwaliteit is daar ook best groot ben ik bang. 100% inzet en concentratie en onderschatting bij de tegenstander, dat zijn de enige opties die je hebt tegen een elftal dat op papier veel beter is dan jij. Dit Frankrijk is een grote kanshebber voor de WK winst.....  Het Nederlands elftal is na donderdagavond verder dan ooit verwijderd van deelname aan het WK van volgend jaar in Rusland. Oranje leed een historische nederlaag in en tegen Frankrijk en krijgt...Lees verder",entertainment
"Vrijdag, 29 september 2017 om 19:55  Over het seizoen 2016/17 hebben Ajax-directeuren Edwin van der Sar en Marc Overmars beiden ongeveer een kwart miljoen euro aan bonussen ontvangen, zo meldt Voetbal International. Maandag maakte Ajax al bekend dat over het boekjaar 2016/17 een nettowinst is geboekt van 49,5 miljoen euro. Omdat de club een beursgenoteerd bedrijf is, moeten de financiën toegankelijk zijn en zijn nu ook de bonussen van de bestuurders bekend.  In de cijfers staat dat algemeen directeur Van der Sar een bonus van 245.000 euro ontving, directeur spelersbeleid Overmars verdiende 255.000 extra. Jeroen Slop, financieel directeur bij de Amsterdammers, moet het doen met een jaarbonus van 50.000 euro. Van der Sar verdient jaarlijks 282.000 euro, terwijl Overmars en Slop een salaris hebben van respectievelijk 329.000 en 225.000 euro.  De hoge bonussen zijn overigens niet nieuw, zo benadrukt het weekblad. Overmars had in 2016 in totaal 347.000 euro aan bonus gekregen en het jaar daarvoor zat de directeur spelersbeleid tegen de half miljoen aan. Van der Sar verdiende over het seizoen 2016/17 het meest van de bestuurders (614.000 euro). Dit komt mede door de 50.000 euro die hij aan tekengeld verdiende. In november 2016 werd Van der Sar de algemeen directeur van Ajax. Overmars en Slop hebben over het afgelopen seizoen respectievelijk 610.000 en 346.000 euro verdiend.  Vorig seizoen is er ook puik werk afgeleverd na gigantische druk van media. Na de ziyech affaire was het eindelijk op orde waarna na de winterstop de vruchten konden worden geplukt. Terecht dat ze die bonussen ontvangen. Maar dan de vraag voor dit seizoen, zullen zij bij een ramp seizoen minder ontvangen of helemaal afzien van een bonus?  Ja, want de bonus krijg je op basis van vooraf opgestelde targets. Zowel sportief als financieel, als Ajax prijzen winst krijgen ze een hogere bonus en bij een goed fin. resultaat ook. Aangezien ze Sanchez goed verkocht (terrecht, dat ze eventueel hier een bonus voor krijgen) hebben zit er wel een leuke winst in volgend jaar, al hebben ze ook flink geïnvesteerd.  Zo, gaat de heksenjacht weer verder? Wat in godsnaam is dit voor toegevoegde waarde? Wanneer een beursgenoteerd bedrijf een hoge omzet en goede winst draait, is dit helemaal niets vreemds. Maar omdat er momenteel een heksenjacht gaande is gaan we hier met z'n allen een groot punt van maken. Who freaking cares.  Het is idd eerder toeval denk ik. Komt alleen wellicht qua timing niet zo lekker uit. Mij boeien die salarissen overigens niets. Die gasten hebben al zoveel verdient...Dit is een schijntje voor ze. En laat ze nu eens een kwart verdienen van dit...daar kan Ajax ook geen spelers van kopen. Bovendien vergeten we dat dit soort speler Ajax wel op de kaart hebben gezet als speler. Laat ze lekker die erebaan hebben.  Deze bonussen zijn over het vorige seizoen , waarin Ajax het eigenlijk prima gedaan heeft. Het zou wat zijn als een bonus die je krijgt over resultaten van vorig seizoen ineens niet uitgekeerd wordt als de resultaten nu even niet goed zijn.  Toch goed verdienen met een jaartje studie. Financieel doet Ajax het uitstekend en is beloning op z'n plaats. Fin directeur krijgt in verhouding wel heel weinig van het succes. Op voor een cursus onderhandelen Slop  Prima werk afgeleverd vorig jaar sportief en financieel. Dus volledig terecht. Ik vind het niet eens heel erg veel. Als keizer dit jaar vroeg ontslagen wordt en we overal naast pissen en ze daarvoor een bonus krijgen dan mag je klagen.  Lachwekkend... en tekenend voor de maatschappij. Wanprestatie leveren en vervolgens jezelf belonen met een bonus. Tuurlijk de centjes zijn binnen. Maar kijk naar het voetbal en het materiaal... het is echt om te janken dit hoor. Maar de heertjes blijven natuurlijk lekker zitten, tenzij ze een oprotpremie krijgen natuurlijk.  Ongelofelijk. Dit is naar aanleiding van afgelopen boekjaar, een jaar waar Ajax gewoon goed gepresteerd heeft. Hebben dan mensen ineens geen recht meer op hun bonussen?  Als jij bij een werkgever werkt waar je vorig jaar, ik zeg maar wat, meerdere grote klanten hebt binnen gehaald waardoor je een mooie winstuitkering krijgt en die dan ineens niet wordt uitgekeerd omdat je dit jaar een klant bent kwijt geraakt. Hoe zou jij dat vinden?  Wanprestaties? Dit is op basis van een seizoen met enorm veel punten in de competitie en de EL finale en dan ook nog 49,5 miljoen netto winst, kortom, voor belasting was dat wel 75 miljoen, dat is bijna de hele begroting van Ajax.  Nou feitelijk gezien hebben ze niks gewonnen. Toegegeven leuk voetbal, mooi team. Maar geen prijzen... is een bonus dan terecht, ik vind van niet, een bonus is volgens mij iets wat je extra krijgt als je uitzonderlijk hebt gepresteerd.  De bonus krijgen ze dan ook voor de financiële prestaties, als we sportief zouden presteren zouden ze meer krijgen, die bonus krijgen ze dus niet. En 49,5 miljoen netto winst, met het voetbal dat ze lieten zien, het puntenaantal, de EL finale en het fin. resultaat is heel logisch.  Ja ik snap het hele verhaal wel maar in mijn optiek voegt het gewoon niks toe aan de kwaliteit van het voetbal. Wat heeft van de Sar nou daadwerkelijk toegevoegd aan het voetbal van Ajax?! Dat Nettomars dat krijgt okee prima. Maar Sar is gewoon een clown in een directeurspak die loopt te graaien  Je wordt ook op bedrijfsresultaten afgerekend, zo hoort dat ook in een Bvo. Van der Sar heeft voor hele goede sponsorcontracten gezorgd onder andere, daarmee kun je weer meer investeren in het eerste of de opleiding.  Gewoon weer een onzin argument, je schreeuwt maar wat, maar het slaat nergens op.  Deze bonussen zijn, zoals hierboven al staat aangegeven in meerdere reacties, op basis van vorig seizoen en dus is het terecht dat ze deze bonussen krijgen, want vorig seizoen kende Ajax gewoon een goed seizoen. Natuurlijk hebben van der Sar, Overmars, etc. daar aandeel in gehad, maar toch denk ik dat het afgelopen seizoen met name de verdienste van Bosz was.  Ben het niet met je eens. Dat overmars goed heeft verkocht, enfin al heeft dat meer met de huidige markt te maken. Maar bonus omdat ze hebben gepresteerd!? Uiteindelijk stond Ajax met lege handen, als speler krijg je toch ook geen premie als je niet wint, over het algemeen? Laat staan als je geen kampioen wordt. Daarnaast had inderdaad Bosz daar een groot aandeel in, moet je zien wat er nu staat man... tranen in je ogen.  Opnieuw slecht onderbouwde reactie. Vorig seizoen was gewoon goed. Een kwalitatief goede selectie. Mooi en vermakelijk spel. Europese finale. Ja idd geen prijs. Maar denk na de laatste 2 jaar onder f. De boer was het een heerlijk seizoen.  Als je gewoon puur kijkt naar de prijzen die Ajax het afgelopen seizoen is misgelopen, dan is het inderdaad onterecht dat Overmars en van der Sar deze bonussen krijgen, maar desondanks dat heeft Ajax vorig seizoen toch echt wel een sterk en goed seizoen gehad en zoals ik hierboven al heb aangegeven: van der Sar, Overmars, etc. hebben zeker een aandeel in het afgelopen seizoen gehad, maar dat Ajax vorig seizoen als een geoliede machine draaide (vooral in de 2de seizoenshelft) is in mijn ogen vooral de verdienste van Bosz.  Momenteel wordt je zeker niet blij van Ajax. Als Ajacied vind ik ook dat het een grote chaos is bij Ajax en ik verwacht eigenlijk puntenverlies van Ajax tegen Heerenveen, aankomende zondag en ik verwacht dan ook dat dat de laatste wedstrijd van Keizer als coach van Ajax zal zijn en de kans is dan denk ik ook groot dat bijvoorbeeld Spijkerman en Bergkamp ontslagen zullen worden bij Ajax, want zij zijn immers degene die Keizer als trainer van Ajax wilden hebben.  Van der Sar wilde ook Keizer als trainer hebben, maar mits van der Sar zich minder gaat bemoeien met dat soort zaken, mag hij van mij wel blijven. Van der Sar heeft de afgelopen maanden echt wel een aantal mooie contracten/sponsordeals voor Ajax binnengehaald en dat is het gene waarvoor hij van mij wel mag blijven: als hij dit soort deals blijft binnenhalen voor Ajax, dan mag hij van mij blijven en hij moet zich niet teveel gaan bemoeien met aanstellingen van trainers, aankopen van spelers en weet ik veel wat allemaal.  Overmars heb ik in het verleden ook vaak kritiek op gehad, maar ook hij mag van mij wel blijven. Verkopen kan Overmars over het algemeen zeer goed en Overmars wilt in principe wel echte goede versterkingen halen, maar de mensen boven Overmars (van Duijvenbode is al vertrokken en er mogen er nog wel een aantal vertrekken) en mensen als van der Sar, Bergkamp, Spijkerman, Quaali, etc. hebben ook vrij veel tegengehouden wat betreft spelersaankopen.  Samen met Veldmate en de andere scouts, moet Overmars gewoon kijken naar potentiã«le aanwinsten voor Ajax. De rest van de mensen, hoeven zich er niet echt mee te bemoeien en zoals ik al zei: als Keizer ontslagen wordt, dan zal dat waarschijnlijk ook nare gevolgen hebben voor Bergkamp, Spijkerman, etc., want hun waren immers degene die Keizer als trainer wilden hebben.  Bergkamp, Spijkerman, Quaali, l'ami, Winter, etc. mogen allemaal van mij vertrekken, want ik heb niet het gevoel dat hun van meerwaarde zijn voor Ajax en zoals ik al aangaf: van der Sar en Overmars mogen van mij wel blijven, op de voorwaarden die ik hierboven heb beschreven.  Ajax hoeft niet alleen de bezem door de RvC en het TH te halen, maar ook door de spelersselectie mogen ze flink de bezem erdoorheen halen. Ik zou proberen om in de winterstop en in de aankomende zomer proberen om deze spelers te verkopen/laten vertrekken (inclusief verhuurde spelers):  - Guilherme Arana (in de winterstop). 20-jarige linksback van Corinthians. Heeft een contract tot de zomer van 2019, zal waarschijnlijk tussen de 5 en de 10 miljoen kosten. - Jeisson Vargas (in de winterstop), 20-jarige vleugelaanvaller van Universidad Catã³lica. Zal denk ik iets minder als 5 miljoen kosten. - Rodrigo Caio (in de zomer). 24-jarige centrale verdediger van Sao Paolo. Scheen dat Ajax afgelopen zomer hem blijkbaar wilde hebben en zelf heeft hij ook al meerdere malen aangegeven een stap naar Europa te willen maken. Zal waarschijnlijk rond de 15 miljoen gaan kosten. - Nigel de Jong (in de zomer) Zijn contract loopt na dit seizoen af bij Galatasaray. Afgelopen zomer werd hij al genoemd bij Ajax en het scheen dat Ajax ook onderhandeld had met hem, maar dat ze hem uiteindelijk 'niet nodig' hadden, maar desondanks hoop ik dat Ajax hem volgend jaar zomer terughaalt in een Poulsen-rol: hij zal lang niet alles spelen, maar wel meer dan genoeg wedstrijden meespelen.  Tuurlijk moeten er dan nog een aantal aankopen bijkomen, maar dit zijn de 4 posities die ik sowieso versterkt wil zien worden bij Ajax. En ja, ik heb veel spelers uit Zuid-Amerika erbij staan, maar dat heeft 2 redenen:  1- Binnen Nederland en de rest van Europa zie ik geen goede en haalbare opties voor Ajax. 2- Clubs als Porto en Benfica mogen niet meer werken met investeringsmaatschappijen en daar hebben ze het wel vrij lastig mee en vandaar dat ik kansen zie voor eigenlijk heel wat Nederlandse teams.  Zoals ik dus ook al heb aangegeven: op Arana en Vargas hoop ik in de winterstop en in de zomer hoop ik op de Jong, Caio en nog een aantal spelers en als Arana en Vargas in de winterstop worden gehaald, dan zou ik bij de vleugelaanvallers regelmatig rouleren tussen Neres, Kluivert, Cerny, Younes, Vargas en ik denk dat Johnson dit seizoen ook wel minuten in het eerste van Ajax zal maken en Younes zou ik proberen om na dit seizoen te verkopen en Arana zou ik meteen 1ste keus linksback maken, want hij is echt minimaal 1 (ik denk zelfs 2) klasse beter als Dijks, Sinkgraven en Viergever die als linksback (kunnen) spelen en voor dit seizoen zou ik dan voor deze opstelling kiezen (zie opstelling).  Een heel lang betoog dat feitelijk kant noch wal raakt. Er worden vooraf afspraken gemaakt wanneer een directeur een bonus krijgt. Kennelijk is aan die afspraken voldaan en krijgen deze heren die bonus. Jouw hele betoog heeft met de topic niks van doen dus wat is daar dan de relevantie van?  Dat betoog wordt al ik weet niet hoe lang bij elk Ajax topic in ongeveer dezelfde woorden geplaatst. Snap niet dat ie daar zelf niet moe van wordt. Het is nog net geen knip- en plakwerk maar plagiaat van zichzelf wik ik het zo langzamerhand toch wel zeker noemen.  Wat een stemmingmakerij, vind je het gek als je zoveel winst heb gedraaid, dat je een flinke bonus krijgt, je kunt beter salaris uitkeren na prestatie, dat is een hele gezonde manier. Ze krijgen ook een bonus bij sportieve prestaties voor de degene die zeggen dat ze alles voor de winst doen, en sportieve prestaties leiden ook tot meer fin. winst, dus alle motivatie voor ze om te presteren.  Ajax is een bedrijf, so be it. De AFC heeft de strijd allang verloren. Dus zijjn deze bonussen blijkbaar afgesproken en verdiend. Als seizoenkaarthouder kun je ook kiezen tussen wel of niet verlengen. Na de afgelopen periode zouden deze een statement kunnen maken door volgend seizoen de middelvinger op te steken. Je kunt ze namelijk alleen financieel straffen. Eigenlijk vreemd dat de huidige status zo gelaten wordt gepikt door de aanhang van Ajax....  Niks mis mee zolang een bedrijf goed draait en winst maakt en de bedragen redelijk zijn, ik vind alleen dat de man op de werkvloer ook mee moet profiteren, in het geval van het bedrijf Ajax verdient iedereen genoeg maar een kantine juf of de schoonmaakster moet ook niet vergeten worden.  Oude jongens, krentenbrood bonus. Ik weet het, in het bedrijfsleven is het vrij normaal. Maar dit kliekje houdt elkaar in stand om de poet te verdelen. Klaar verleden jaar is er goed gepresteerd, maar dat kwam toch meer door bepaalde spelers en Bosz. Wanneer je ziet hoe dit seizoen gestart is en slagvaardig handelen weer ver te zoeken is dan zouden ze volgend seizoen hun bonussen terug moeten storten, al was het alleen maar om de seizoenkaarthouders tegemoet te komen.",entertainment
"In Duitsland en in deelstaat Baden-Württemberg in het bijzonder is grote beroering ontstaan nadat afgelopen weekend tijdens verschillende festivals vrouwen zijn aangerand en bruut geweld is gebruikt tegen agenten door grote groepen mannen met veelal een migratieachtergrond. Het debat over de consequenties van dergelijk wangedrag woedt ondertussen hevig. Hoe kunnen de veiligheidsdiensten festivalbezoekers beter beschermen?  Na het weekend kwamen meldingen binnen over ongeregeldheden tijdens drie festivals in Baden-Württemberg. Opvallend: het waren dit keer niet de grote Duitse steden die geteisterd werden door bruut geweld en seksueel misbruik maar wel enkele kleinere steden waar je het veel minder zou verwachten.  Wat een geweldig volksfeest had moeten worden in de idyllische stad Schorndorf nabij Stuttgart, is uitgedraaid op een nachtmerrie voor bezoekers en politie. Rellen, doelbewuste aanvallen tegen agenten en meerdere aanrandingen waren een stevige domper op de feestvreugde.  Op vrijdag had een 20-jarige Irakees een vrouw aangerand. Toen diezelfde avond een verdachte voor het gebruik van geweld werd opgepakt door de politie, kwamen andere relschoppers hem te hulp door de agenten aan te vallen en hen met flessen te bekogelen, aldus een woordvoerder van de politie.  MessenOp zaterdag trokken nog eens groepen van dertig tot vijftig mannen door de stad, sommige van hen gewapend met messen, aldus getuigen.  Tijdens de daaropvolgende nacht werd een 17-jarig meisje door 3 jonge Afghaanse asielzoekers omsingeld en betast. In de nacht van zaterdag op zondag verzamelden ongeveer 1.000 jongeren in het grootste park van het stadje en kwam het tot rellen. Volgens de politie hadden veel betrokkenen een migratieachtergrond.  ""Angstaanjagend gedrag""De politiewoordvoerder spreekt van ""angstaanjagend"" gedrag dat niet te tolereren valt en stelde dat de misdaden waarschijnlijk door alcoholgebruik werden gestimuleerd. De politie moest beroep doen op versterking om de agressors de baas te kunnen.  De politie rapporteerde in een mededeling over vier gevallen van seksueel geweld tegen vrouwen. Momenteel loopt er een onderzoek naar vier verdachten. De politie roept mogelijke andere slachtoffers op om zich te melden.  Volgens de versie van burgemeester Matthias Klopfer bestonden de feestvierders, vooraleer er sprake was van rellen, voornamelijk uit scholieren van het middelbaar en pas afgestudeerden. Tegen middernacht zou het uitgedraaid zijn op gevechten tussen twee groepen. Later zouden ook mensen met een migratieachtergrond zich daarbij aangesloten hebben.  BöblingenOok in het stadje Böblingen hebben zich enkele aanrandingen voorgedaan tijdens het HoLi-festival. Meerdere vrouwen deden aangifte bij de politie. Drie jongen mannen tussen 17 en 20 jaar oud werden opgepakt.  ReutlingenHet KuRT-festival in Reutlingen verliep eveneens niet vredevol. Een 23-jarige vrouw werd vrijdagavond door 2 mannen op de dansvloer vastgehouden terwijl een derde kompaan haar betastte. Volgens het slachtoffer ging het om mannen met een getaande huid en donker haar. Daarnaast kwam het zaterdagavond tot een mesaanval. Een 21-jarige stak om onbekende redenen met een mes in op twee bezoekers van het festival. De dader haalde plots uit zonder enige waarschuwing. De man werd overmeesterd en opgepakt. De slachtoffers van 17 en 13 jaar oud moesten voor verzorging naar het ziekenhuis.  KeulenHet gebeuren roept herinneringen op aan de massale aanrandingen en diefstallen tijdens oudejaarsnacht van 2015 op 2016 in Keulen, waarvoor volgens de politie ook voornamelijk migranten verantwoordelijk waren. Toen werden zowat 1.200 klachten ingediend, waarvan meer dan 500 voor seksueel geweld.  Na de rellen en het seksueel misbruik van jonge vrouwen op meerdere festivals afgelopen weekend is in Duitsland een hevig debat losgebarsten over hoe de veiligheid beter kan verzekerd worden. Eén leuze komt steeds terug: ""Meer blauw op straat"".  In Schorndorf eisen de lokale politici strenge straffen voor de daders. Carsten Beck van de politievakbond is verbijsterd over de gebeurtenissen in Schorndorf, een stad die 700 vluchtelingen heeft opgenomen tijdens de voorbije migratiecrisis. ""Het is een onthutsende vaststelling dat dergelijke feiten zich voordoen in een stad van 40.000 inwoners"", zei de vakbondsman. Een heel pakket aan maatregelen moet dergelijke ongeregeldheden in de toekomst voorkomen. Beck denkt dan aan ""versperringen, het verlichten van donkere hoekjes en een grotere inzet van ordediensten"".  Donderdag zal ook het parlement van Baden-Württenberg zich over de netelige kwestie uitspreken.",entertainment
"DRUNEN - Bart van Iersel uit Drunen verloor in een klap zijn 'levenswerk'. Ineens verdwenen deze week op zijn YouTube kanaal alle duizend volgers die trouw naar zijn belevenissen in de Efteling keken. ""Ik ben gehackt."" Wie helpt Bart mee aan nieuwe volgers?  Wie de dader is, hoeft Bart eigenlijk niet te weten. ""Ik zal hem in ieder geval geen goeiedag zeggen als ik hem tegenkom."" De 14-jarige scholier wil maar één ding; zijn duizend volgers terug. Onder de noemer 'Bart Baan' maakt hij telkens een filmpje van zijn wekelijkse bezoek aan de Efteling. ""Dan vertel leuke feitjes en laat ritjes in de attractie zien.""  Maar plots waren alle filmpjes, inclusief alle volgers van zijn YouTube account weg. ""Ik heb contact gezocht met YouTube. Zij bevestigen dat mijn account is gehackt. Kennelijk vind iemand het tof om het te verwijderen.""  SchoolYouTube heeft wel de plaats en tijd van de hack kunnen achterhalen. Ergens tussen twaalf en half twee 's middags in Waalwijk. Precies waar Bart zelf naar school gaat. Dat leidt tot de mogelijkheid dat iemand in de pauze hem een kunstje heeft geflikt. ""Gelukkig heb ik een aardige school die er ook werk van maakt. Ze zijn het nu aan het uitzoeken"", zegt Bart.  VolgersHoewel zijn account is leeggeroofd, heeft Bart nog wel zijn filmpjes in bezit. Onder de naam Bart Baan BACKUP heeft hij een nieuw account aangemaakt. De scholier geeft de moed niet op en gaat lekker door met zijn twee grote hobby's; de Efteling en filmpjes maken. Wie helpt Bart mee om over de duizend volgers te komen?",entertainment
"Witte Hoogendijk is psychiater, hoogleraar en hoofd van de afdeling Psychiatrie bij het Erasmus Medisch Centrum in Rotterdam. Hij doet al dertig jaar lang onderzoek naar depressies, promoveerde op veranderingen die in de hersenen bij depressieve patiënten optreden en is daarnaast gespecialiseerd in stress en burn-outs. Begin dit jaar bracht hij samen met Volkskrant-journalist Wilma de Rek het boek Van big bang tot burn-out uit, waarin beschreven wordt welke invloed stress op ons leven heeft.  Gistermiddag vond op het VICE-kantoor de eerste Nederlandse editie van Tonic Talks plaats (hier terug te bekijken), die helemaal om burn-outs draaide. Witte was een van de sprekers en voordat het evenement van start ging, kregen we de kans nog even met hem te gaan zitten. We spraken hem over ons stresssysteem, dat eigenlijk helemaal niet gemaakt is om met zoveel abstracte problemen om te gaan, het nut van stress en het verschil tussen een zware burn-out en een depressie.  Tonic: Ha, Witte. In je boek schrijf je onder andere over hoe oud onze stressrespons al is. Hebben we tegenwoordig eigenlijk met meer stress te maken dan vroeger? Witte Hoogendijk: Er is tegenwoordig sprake van een ander soort stress. We zijn eigenlijk gebouwd om met heel concrete stress om te gaan; je vijand ontvluchten of juist de strijd aangaan, geen eten kunnen vinden en daarom honger moeten lijden… Later werd die stress iets ingewikkelder, ik noem als voorbeeld stress door een overlijdensgeval in je omgeving. Met name vanaf de agrarische revolutie, toen zich grotere dorpen begonnen te vormen, bezit ontstond en ongelijkheid tussen mensen aan de orde van de dag was, werd die stress dus steeds gecompliceerder.  Daarna volgde de industriële revolutie, waarin veel menselijke arbeid vervangen werd door de stoommachine, en inmiddels bevinden we ons in de digitale revolutie, die gekenmerkt wordt door globalisering. We hebben door middel van smartphones de hele wereld in onze broekzak zitten, waardoor er een type stressoren [iets dat stress veroorzaakt, red.] op ons afkomt waar we eigenlijk maar heel weinig mee kunnen – omdat ze zich heel ergens anders afspelen, omdat we er eigenlijk maar weinig van afweten, of omdat ze erg abstract zijn. Met name die abstracte problemen waar we de hele dag mee te maken hebben – zoals de opwarming van de aarde, nucleaire dreiging, economische achteruitgang – zijn dingen waar wij fysiek niet voor gebouwd zijn.  Is stress per se iets slechts, of kunnen we er ook baat bij hebben om enige stress te ervaren? Op zich is stress niet verkeerd. Acute of kortdurende stress zorgt ervoor dat je beter presteert en alerter bent, bijvoorbeeld wanneer je onverwachts uit moet wijken voor een voorbijrijdende tram. Chronische stress daarentegen is niet goed. Mensen die chronische stress ervaren kunnen daar maar moeilijk aan ontkomen. Veel van hen worden continu blootgesteld aan dezelfde abstracte stressor, terwijl ze er eigenlijk maar heel weinig aan kunnen doen.  Dat haakt ook weer in op die abstracte problemen waar wij veel mee te maken hebben; ze blijven in je hoofd rondmalen, en worden daarmee onontkoombaar. Wanneer zo iemand naar buiten loopt en zich in een totaal andere omgeving bevindt, loopt diegene nog steeds rond met dezelfde piekergedachten – en dat is allesbehalve goed voor je.  Je bent al decennialang bezig met onderzoek naar depressies, en bent daarnaast gespecialiseerd in burn-outs. Is de kans dat iemand in een burn-out belandt ook erfelijk bepaald, zoals bij depressies deels het geval is? Als je een groep burn-outpatiënten onderzoekt, blijkt ongeveer de helft daarvan ook een depressie te hebben. Omdat aanleg voor een depressie voor een relatief klein deel erfelijk bepaald is, zie je bij burn-outs inderdaad dat die ook voor een klein deel erfelijk bepaald zijn. Toch is het niet zo dat, als een familielid last heeft van een burn-out, jij er automatisch voor moet vrezen dat je er op den duur ook één zal krijgen.  “Die abstracte problemen waar we de hele dag mee te maken hebben – zoals de opwarming van de aarde, nucleaire dreiging, economische achteruitgang – zijn dingen waar wij fysiek niet voor gebouwd zijn.”  Wat is dan precies het verschil tussen een depressie en een zware burn-out? Die twee lopen dus vaak erg in elkaar over; een burn-out kan overgaan in een depressie, maar een depressie kan ook door iets heel anders dan een burn-out worden veroorzaakt. Je verliest bijvoorbeeld een naaste en raakt vlak daarna ook nog eens je baan kwijt.  Een burn-out ligt vaak in het verlengde van een periode waarin je overspannen bent. Wanneer je overspannen bent, slaap je bijvoorbeeld slecht, ben je snel geprikkeld en kun je je moeilijk concentreren. Ook cynisme over je werk en collega’s komt hier vaak bij kijken. Bij een burn-out is er niet zozeer meer sprake van dat geprikkelde, maar wel van een uitgeblust gevoel en chronische vermoeidheid. Een depressie kan dus het gevolg zijn van een burn-out, maar dan word je ook nog eens getergd door negatieve gedachtes over jezelf, desinteresse in alles, een sombere stemming, motorische onrust of juist een erg afgevlakte motoriek. Ook gedachtes aan de dood kunnen optreden, en daar is bij een burn-out geen sprake van.  Witte Hoogendijk. Foto's door Ryan Oosterling  Vinden er nou eigenlijk veranderingen plaats in de hersenen in de aanloop naar en tijdens een burn-out? Er veranderen altijd dingen in de hersenen. Als ik dit nu aan jou vertel en jij komt straks thuis en herinnert je wat ik gezegd heb, dan hebben er al veranderingen plaatsgevonden in de hersenen. Er zijn hersencellen die een betere verbinding hebben gekregen, meer synapsen die zich gevormd hebben – anders zou je niets kunnen onthouden. De hersenen zijn er namelijk voor bedoeld om zaken te herinneren, om je bijvoorbeeld te behoeden voor gevaar. Die herinneringen worden gecreëerd door iets dat neuroplasticiteit heet [veranderingen in de organisatie van de hersenen, red.].  Ook bij chronische stress veranderen er absoluut allerlei dingen in de hersenen. Het goede nieuws is dat die veranderingen meestal omkeerbaar zijn. Neem je dus de stress weg, dan keert alles weer terug naar hoe het eerst was – tenzij je bijvoorbeeld, naast je burn-out, een ernstige depressie hebt ontwikkeld. Als je eenmaal depressief bent geweest, is de kans dat je weer depressief raakt groter. Men denkt wel dat dit komt door een soort spoorvorming; als de hersenen eenmaal een bepaald spoor hebben gevolgd, is de kans groter dat je je later nogmaals op dat spoor bevindt.  “Bij chronische stress veranderen er allerlei dingen in de hersenen. Het goede nieuws is dat die veranderingen meestal omkeerbaar zijn.”  De burn-out als ziekte is niet opgenomen in de Diagnostic and Statistical Manual of Mental Disorders (DSM), het handboek dat wereldwijd gehanteerd wordt bij psychiatrische diagnostiek. Terecht, of niet? Qua ziektebeeld is de burn-out erg belangrijk, omdat het een voorloper kan zijn van de psychiatrische aandoening depressie. Toch vind ik het wel terecht dat die mogelijke voorloper van een depressie, de burn-out, niet in de DSM is opgenomen en doorgaans niet door een psychiater wordt behandeld. Als patiënt met een burn-out ben je beter af in de huisartsenpraktijk en bij de eerstelijnspsycholoog. Ik denk dat zij, mogelijk in samenwerking met een bedrijfsarts en de werkgever, het leven van de patiënt eerder op de rails zullen krijgen dan een psychiater. Als behandelaar van iemand met een burn-out moet je je zoveel mogelijk in het netwerk van diegene bevinden. De huisarts weet bijvoorbeeld precies hoe het gezin in elkaar zit en kent vaak ook de bedrijfsarts.  Kijk, als er meer aan de hand is en zo’n patiënt ook aan een depressie blijkt te lijden die maar niet opknapt, moet het natuurlijk een optie zijn dat diegene ook door een psychiater wordt behandeld. Maar in eerste instantie horen burn-outs toch echt in de huisartsenpraktijk thuis.  Van millennials wordt door oudere generaties vaak beweerd dat we zo verwend zijn. We zouden niet gewend zijn aan hard werken, maar krijgen het op de een of andere manier alsnog voor elkaar in een burn-out te belanden. Hoe sta je daar tegenover? Persoonlijk vind ik het moeilijk om hele generaties te generaliseren. Die twee woorden beginnen op exact dezelfde manier, en dat is natuurlijk met een reden. Ik denk dat het erg belangrijk is om te kijken naar individuele verschillen tussen mensen, hoe jong of oud ze dan ook mogen zijn.  Bedankt, Witte.  Tonic is de nieuwe site over gezondheid van VICE. Volg ons op Facebook.",business
"President Donald Trump staat op het punt een geheim memo te openbaren dat de onafhankelijkheid van de FBI in twijfel trekt. Dit kan ook de geloofwaardigheid van speciaal aanklager Robert Mueller ondermijnen die de banden van de Trumpcampagne met Rusland onderzoekt.  Maartje Somers  31 januari 2018 om 21:57  Donald Trump praat na the State of the Union met Congresleden.  Hij is „honderd procent” voor het vrijgeven van een geheime memo, zei Trump dinsdagavond tegen een Republikeinse Afgevaardigde. „O yeah, maak je geen zorgen.”  Trump had net de State of The Union uitgesproken, waarin het onder meer ging over economie en migratie. Maar in het Congres en ook in de Amerikaanse media draait het al weken om deze memo, een wapen in het schaduwgevecht tussen Republikeinen en Democraten om de legitimiteit van het Ruslandonderzoek van speciaal aanklager Robert Mueller en om het instituut dat dit onderzoek uitvoert: de FBI.  Al maanden besteedt het Congres hieraan veel energie. Democraten tuigden samen met gematigde Republikeinen wetgeving op ter bescherming van Robert Mueller. Deze klaagde in zijn onderzoek naar Trumps Russische connecties al vier ex-medewerkers van Trumps campagne aan en lijkt nu Trump en zijn familie gevaarlijk dicht te naderen. Vorige week werd bekend dat Trump afgelopen zomer probeerde Mueller te ontslaan, maar daarvan werd weerhouden door een adviseur. De wetsvoorstellen zijn voorlopig gestrand in het Congres.  Ondertussen hebben de Republikeinen hun hoop gevestigd op de ‘memo’ waar Trump aan refereerde: een notitie die is opgesteld onder leiding van de Republikeinse Afgevaardigde Devin Nunes, de voorzitter van de Inlichtingencommissie van het Huis van Afgevaardigden. Maandag stemden de Republikeinen in die commissie voor het vrijgeven van dit document, tegen de bezwaren van het ministerie van Justitie in, dat die stap vorige week „buitengewoon roekeloos” noemde. Nu heeft Trump tot en met vrijdag om te beslissen of het document inderdaad openbaar wordt. Woensdagavond verklaarde de FBI officieel ‘grote zorgen’ te hebben over de accuratesse van de memo.  In het document betoogt Nunes volgens Amerikaanse media dat het ministerie van Justitie en de FBI afgelopen voorjaar op oneigenlijke gronden een verzoek indienden tot verlenging van het afluisteren van Trumps voormalig campagnemedewerker Carter Page wegens diens contacten met Russen.  Zo’n verzoek moet ingediend worden bij het speciale hof van de geheime diensten, het FISA-Court. Volgens het document liet de FBI na dit hof duidelijk te maken dat zij haar verzoek baseerde op het controversiële dossier van de Britse ex-spion Christopher Steele, waarin deze betoogt dat Trump chantabel zou zijn door de Russen. Het bedrijf waarvoor Steele werkte, Fusion GPS, werd tijdens de voorverkiezingen betaald door een Republikeinse donor, maar nadien door de Clintoncampagne en de Democraten.  Nunes’ notitie brengt ook Rod Rosenstein, onderminister van Justitie, in diskrediet door te stellen dat hij het verzoek tot afluisteren van Page ten onrechte goedkeurde. Formeel opereert speciaal aanklager Mueller onder Rosenstein. Als Trump Mueller zou willen ontslaan, dan zou hij dit eerst met Rosenstein moeten doen.  Democraten zien de memo als een openlijke poging het onderzoek van Mueller te ondermijnen. Progressieve media als MSNBC suggereerden al dat Devin Nunes is omgekocht door de Russen. Democraten in het Congres schreven hun eigen tegenmemo, en stuurden er afgelopen weken op aan dat deze gelijk met het Republikeinse document gepubliceerd zou worden. De Republikeinse meerderheid in de inlichtingencommissie blokkeerde dit maandag.  De strijd speelt zich niet alleen af in het Congres. In conservatieve kringen wordt al maanden intensief campagne gevoerd tegen Mueller en de FBI. „Een coup tegen Amerika?” stond half december in beeld bij Fox News bij een interview met Trumps adviseur Kellyanne Conway. Zij zei over Muellers onderzoek: „Het stond meteen al vast dat dit tegen Donald Trump gericht zou zijn, en ze waren pro-Hillary. Ze kunnen met geen mogelijkheid gezien worden als objectief of transparant of evenwichtig of eerlijk.” Afgelopen weken ging de hashtag #releasethememo viraal, volgens Amerikaanse media een handje geholpen door Russische bots.  Zo zaait de megafoon van Fox News en andere conservatieve media en belangengroepen bij Amerikanen al maanden twijfel over de legitimiteit van Muellers onderzoek. Dit zal het Republikeinen in het Congres uiteindelijk makkelijker maken mogelijke resultaten van dit onderzoek naar Russische connecties van Trump en zijn entourage met schouderophalen af te doen.  Het schaduwgevecht laat ook zien hoezeer ieder Amerikaans instituut vermalen wordt in de allesverterende politieke polarisatie in de VS. Eind oktober vorig jaar, vlak voor de verkiezingen, prezen Trump en de Republikeinen de FBI en toenmalig directeur James Comey omstandig toen hij het onderzoek naar de emails van Hillary Clinton heropende. De Democraten hadden hier juist geen goed woord voor over. Een jaar later heeft Trump Comey ontslagen, staan de Democraten pal voor Mueller en de FBI en zien de Republikeinen juist overal bewijzen dat de FBI-top partijdig is.  Ze richten hun pijlen bijvoorbeeld ook op Peter Strzok, een FBI-agent die door Robert Mueller van zijn onderzoek werd afgehaald omdat hij zich in een email negatief uitliet over Trump. En ze keerden zich effectief tegen Andrew McCabe, de onderdirecteur van de FBI, die nauw samenwerkte met Comey en afgelopen maandag opstapte. McCabe zou partijdig zijn geweest omdat zijn vrouw, die in 2015 dong naar een senaatszetel in de staat Virginia, campagnegeld had aangenomen van een aan de Clintons gelieerde superpac.  Maar de memo van Devin Nunes is momenteel de grootste troef van de Republikeinen. Als Trump de notitie naar buiten laat brengen - en daar ziet het sterk naar uit – zal het gevecht om de legitimiteit van Muellers onderzoek verder losbarsten. Dat en passant de onafhankelijkheid van het ministerie van justitie en de FBI verder wordt ondermijnd, en daarmee de rechtsstaat, lijkt voor de strijdende partijen van ondergeschikt belang.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",politics
"Natuurlijk, het is altijd riskant om een omslag te signaleren. Het zou waarachtig niet voor het eerst zijn dat ik een wending in de tijdgeest meen te bespeuren terwijl later bleek dat er bitter weinig was veranderd.  Toch zou het me niet verbazen als de verpletterende hoeveelheid #MeToo-onthullingen uiteindelijk tot een krachtiger, wijdverbreider taboe zal leiden: zonder nadrukkelijke instemming blijf je van de ander (m/v) af. Dat de werkelijkheid zich daar vervolgens naar moet voegen spreekt vanzelf, maar het ziet er wat mij betreft hoopgevend uit.  Wel zou het fijn zijn als de ophef zich uitstrekte tot alle gezindten - zonder aanzien des persoons. Het mag per slot niet uitmaken of seksuele grensoverschrijders steile christenen, verstokte ongelovigen, lauwe ietsisten, vrome moslims of onthechte boeddhisten zijn. Noch of ze het linkse dan wel rechtse ideeëngoed aanhangen. Machtsmisbruik is machtsmisbruik, nietwaar.  Gek genoeg blijkt dat voor sommige landgenoten genuanceerder te liggen. Toen er onlangs beschuldigingen naar buiten kwamen rond zekere moslimgeleerde en rond zekere BNNVara-coryfee, hulden zij zich plotseling in zwijgen. Terwijl ze zich bij eerdere onthullingen luidkeels voegden in het koor der verontwaardigden.  Even fijn zou het zijn als de ophef zich niet beperkte tot wat acteurs, journalisten, studenten en schrijvers zoal is aangedaan.  Eenderde van de onderzochte (ex-)prostituees lijdt aan een vorm van een posttraumatische stressstoornis  Bij toeval hield de Amerikaanse klinisch psychologe Melissa Farley woensdagavond een lezing in het Amsterdamse debatcentrum De Balie. Farley doet sinds twintig jaar internationaal onderzoek naar de mentale gevolgen van prostitutie. Daaruit blijkt volgens haar dat eenderde van de door haar onderzochte (ex-)prostituees lijdt aan een vorm van een posttraumatische stressstoornis.  Ook zou liefst 71 procent 'klinisch significante' symptomen van 'dissociatie' vertonen: ze treden als het ware uit hun lichaam teneinde emotioneel te overleven. Haar conclusie: je lichaam tegen betaling verhuren is 'intrinsiek schadelijk' - ongeacht of je de werkzaamheden legaal verricht of niet.  Prostitutie, zei ze deze week in een interview met dagblad Trouw, lijkt op het klimaatprobleem. 'De cijfers over de schade zijn er, waarom ontkennen we ze dan?'  Je zou verwachten dat zo'n boodschap op z'n minst de moeite van het aanhoren waard is, helemaal in dit #MeToo-tijdperk. Maar daar dacht de sekswerkerslobby anders over - u weet wel, dat luidruchtige clubje van een handvol happy hookers, een paar academici en wat feministen. (Tip: zodra de term 'stigma' valt, heb je met deze lobbyisten van doen. Om een of andere reden menen zij dat dát het grootste probleem is.)  Het nieuws van de lezing was nog niet tot de buitenwereld doorgedrongen of een van hen schamperde: 'Controversiële Farley als koningin binnengehaald in de Balie.' Een ander noemde de spreekster 'een extremist' die geen podium verdiende. Mokte: 'Zij mag zomaar haar gevaarlijke gedachtengoed verkondigen en wij hebben geen stem.' Trouwens, beseften wij wel dat deze wetenschapster er slechts op uit was om in haar lezing 'de hele beroepsgroep' verder te stigmatiseren?  De sekswerkerslobby, kortom, was niet van plan om Farley ook maar één seconde serieus te nemen.  Des te nieuwsgieriger begaf ik me naar de livestream van de avond. Inderdaad bleek de onderzoekster zich flink op te winden over het #MeToo-debat. Ze noemde het 'hypocriet' dat prostitutie daarin tot nog toe hoegenaamd geen rol speelt, terwijl volgens haar juist in deze branche het tolereren van seksuele grensoverschrijding tot de job description behoort. 'Als de vrouwen die Weinstein aanklaagden prostituees waren geweest', aldus Farley, 'was niemand verontwaardigd geweest.'  Ik zag daar op het podium geen koningin, geen extremist met gevaarlijk gedachtengoed, laat staan een onderzoekster die er slechts op uit was om de hele beroepsgroep verder te stigmatiseren.  #MeToo trok een beerput aan ervaringen met seksueel geweld en intimidatie open. Hoe nu verder? De Volkskrant sprak met wetenschappers en andere deskundigen over de vraag hoe we de werkplek, de straat en de privésfeer veiliger kunnen maken voor vrouwen.",entertainment
"De eindexamens beginnen vandaag. Rabab (21), Maudy (22) en Max (23) deden vijf jaar geleden examen. Ze spraken er toen over met de krant en vertellen hoe het sindsdien is gegaan. Alledrie jagen nu hun droom na.  Lees verder na de advertentie  Woonplaats: appartement in UtrechtDiploma: Vmbo basisberoepsgerichte leerweg, richting horecaStudie: Deed mbo-2 bij Vakschool Wageningen, nu mbo-3 bij roc Midden-Nederland, na de zomer mbo-4 bij roc AmsterdamBijbaan: Geen tijd voor, werkt voor haar opleiding fulltime bij een sterrenrestaurant.Hobby's: uit eten gaan.Over vijf jaar: 'Wil ik op reis zijn geweest en voldoende ervaring hebben opgedaan om mijn eigen zaak te kunnen opstarten.'  Het hele leven van Rabab Kassi staat in het teken van een allesoverheersende droom: meesterkok worden, een titel die alleen de crème de la crème van de chefs vanaf zijn achtentwintigste krijgt toebedeeld. Rabab verhuisde ervoor naar Utrecht, maakt werkdagen van soms zestien uur in de keuken van een sterrenrestaurant en probeert zich in haar schaarse vrije tijd in de kijker te spelen bij kookwedstrijden door het hele land. ""Als je wil echt heel groot is, zorg je dat het linksom of rechtsom lukt"", zegt Rabab, die in een Amsterdams eetcafé plakken tomaat en aubergine uit haar panini pulkt. Ze grijnst. ""Ik ben een picky eater.""  Het is een stoere missie voor iemand die vijf jaar geleden in haar uppie slaagde voor de basisberoepsgerichte leerweg van het vmbo, het laagste examenniveau in het voortgezet onderwijs. Rabab woonde destijds al een jaar niet meer bij haar ouders in het Gelderse Vuren; ze leerde met andere jongeren onder begeleiding zelfstandig te wonen in Nijmegen. ""Ik ben goed in keuzes maken voor mezelf en was daardoor een lastige puber"", zegt ze daar nu over. ""Voor mijn ouders én ook voor mezelf.""  Nu ze aan niemand meer verantwoording hoeft af te leggen - haar enige huisgenoten zijn twee katten - gaat keuzes maken haar beter af. De afweging is simpel: brengt het haar dichterbij de titel meesterkok? Na anderhalf jaar switchte ze van school en stuurde 'heel brutaal' een open sollicitatie naar een sterrenrestaurant in Loenen aan de Vecht. Tot haar eigen verrassing wist ze de chef te overtuigen van haar talent. ""Holy shit, dacht ik, iedereen zei vroeger dat het niets met me ging worden, en nu ben ik aangenomen bij een sterrenzaak! Ik vond het wel echt stoer van mezelf dat dat was gelukt.""  Na de vreugde begon het 'bikkelen'. ""Ik ging letterlijk van het maken van een uitsmijter naar patisserie. Ineens moest ik een heel moeilijk recept van Gordon Ramsay perfect maken en vroeg de chef om ijspoeder van mierikswortel. Je moet ook stevig in je schoenen staan, want het is een harde wereld. Als mijn chef tegen me zegt dat ik een aanfluiting ben, voel ik me gekwetst. Maar het hoort erbij. Je moet in dit vak je trots opzij kunnen zetten.""  Liever 1000 euro voor een etentje dan voor een vakantie op Mallorca  Rabab Kassi  Over vijf jaar hoopt ze genoeg ervaring te hebben opgedaan om haar eigen, op de Marokkaanse keuken geïnspireerde zaak te kunnen beginnen. ""Hoe gaaf is het als je van je eigen keuken een restaurant maakt en zo een stuk van je cultuur mee kunt geven aan gasten? Je hoort in het nieuws zo vaak iets negatiefs over Marokkanen. Ik wil iets positiefs neerzetten.""  Voor het zover is, leert ze na de zomer nog twee jaar verder in de befaamde 'Sterklas' in Amsterdam, bedoeld voor topkoks in de dop. Daarna wil ze op reis. ""Eerst een rondreis door Marokko om alles te zien en proeven. Ik moet mijn gasten straks wel kunnen vertellen waar een gerecht vandaan komt. Ik zou ook wel naar New York willen - het beste restaurant van dit jaar zit daar - en in een keukentje in Japan sushirijst wassen. Ik vind het leuker om een paar 1000 euro te sparen voor een etentje en overnachting dan vakantie op Mallorca.""  Woonplaats: Nijmegen, studentenstudioDiploma: Vwo, cultuur en maatschappijStudie: Bachelor rechten afgerond, doet nu master burgerlijk recht aan de Radboud Universiteit NijmegenBijbaan: Juridisch medewerker op een advocatenkantoor in UtrechtHobby's: Gitaar en piano spelen, fitnessen en hardlopenOver vijf jaar: 'Ik vermoed dat ik dan nog gewoon in Nijmegen woon en in Nijmegen of Utrecht werk, maar zover vooruitkijken heeft volgens mij geen zin.'  Max van Tiel speelt gitaar en piano, hij bokst, spint en loopt buiten hard, hij is net begonnen aan een cursus Italiaans en hoopt deze zomer af te studeren als meester in de rechten, het bordje naast zijn deurbel met M.R. van Tiel lijkt ervoor gemaakt. Het is een imposante lijst met hobby's en prestaties voor iemand die slechts vijf procent ziet; vooral schimmen, kleuren en vormen.  Na een allergische reactie op ibuprofen op zijn twaalfde verloor Max zijn zicht. Met hulp van zijn ouders, leraren en steeds betere technologische hulpmiddelen doorliep hij het vwo zonder vertraging. Een gesprek met een slechtziende rechter in Den Bosch overtuigde hem ervan rechten te gaan studeren in Nijmegen, een studie die hij vijf jaar later bijna heeft afgerond. ""Vanaf het eerste moment voelde ik een klik met de studie. 'Dit is interessant', dacht ik, 'vertel me meer'.""  De introductieweek voor nieuwe studenten vond Max spannend; hoe zouden anderen op zijn beperking reageren? ""Onze mentorouders, drie oudere studenten, waren gelukkig heel relaxed en namen me op sleeptouw. Het feesten en zuipen om het zuipen was niet voor mij, maar ik ontdekte die week wel dat ik roeien heel leuk vind.""  Ik kan in een hoekje zitten huilen, maar ik leef liever  Max van Tiel (23)  Na een jaar 'wennen' aan het studeren vanuit Elst, ging Max in Nijmegen op zichzelf wonen. Hij kreeg vanwege zijn handicap een eigen studiootje vlakbij de campus toegewezen; hij weet er de weg en zijn spullen moeiteloos te vinden. ""Ik wilde geen last hebben van of belasting zijn voor anderen en had geen zin om in de keuken om de vaat van een ander heen te werken. Al weet ik inmiddels dat ik te pessimistich was over studentenhuizen.""  Alle opties liggen na zijn afstuderen open: filosofie studeren, promoveren, verder met zijn bijbaan als juridisch ondersteuner bij een advocatenkantoor in Utrecht. ""Ik leef bij de dag. Rechter worden lijkt me geweldig, maar ik sta er heel open in. Ik ben al blij hoe het nu gaat. Koffie drinken met vrienden, studeren. Ik hoef helemaal geen superrijke advocaat te worden.""  Wat op de achtergrond sterk meespeelt, is dat er nog oogoperaties voor Max in het verschiet liggen. Hij hoopt op een ingreep die blijvend goed kan aflopen. Twee jaar geleden leek het even zo ver. ""Na een hoornvliestransplantatie ging ik aan één oog van 2 naar 20 procent en kon ik de vogels zien vliegen."" In korte tijd liep dat zicht echter weer terug.  ""Kijk"", zegt Max bij hem aan tafel, een lamp op het bezoek gericht om gebaren en gezichtsuitdrukkingen enigszins te kunnen herkennen. ""Het is een keuze tussen leven en daarvoor uit mijn comfortzone komen of thuis in een hoekje zitten huilen. Dat ga ik liever nieuwe dingen proberen. Ik wil ook graag leren zingen en salsa dansen. Ik hoor iedereen uit mijn omgeving over reizen, maar rondtoeren in Vietnam trekt me totaal niet. Dat is geen angst, de motivatie is er gewoon niet. Ik voel me erg thuis in Nijmegen. Vermoedelijk woon ik hier over vijf jaar nog, maar dan misschien in het centrum.""  Woonplaats: Groesbeek, bij haar ouders en broertjeDiploma: Havo, cultuur en maatschappijStudie: Eerst een jaar hbo communicatie in Nijmegen, nu hbo communicatie en multimedia design in Den BoschBijbaan: Redacteur bij meidenwebsite Girlscene.nlHobby's: DansenOver vijf jaar:'Dan woon ik in Amsterdam of Nijmegen, maar ben ik niet getrouwd en heb ik geen huis met kinderen. Ik wil vooral niet de standaard. Dat vind ik saai.'  Haar grote mok thee is bij binnenkomst al leeg, op de witte rand staan twee rode lippenstiftafdrukken. Snel maakt Maudy Vink haar klusje af en klapt ze haar laptop dicht in de koffiezaak op het station van Nijmegen. Het is half tien, het gesprek kan beginnen. ""Dit is voor mij uitslapen"", zegt ze opgewekt. ""Normaal ben al om kwart over zeven onderweg.""  Die tijd heeft ze elke dag ook wel nodig, want haar agenda zit bomvol. Vijf jaar geleden slaagde ze na een herexamen voor de havo, nu werkt ze aan haar afstudeerproject bij de provincie Noord-Brabant. Met een studiegenote van de hbo-opleiding communicatie en multimedia design in Den Bosch helpt ze de provincie om jongeren bij de herbestemming van leegstaand industrieel erfgoed - 'superbooming bij jonge mensen' - te betrekken.  Ik vond het zonde van het geld om op kamers te gaan  Maudy Vink (22)  Naast die voltijdsklus op het provinciehuis heeft Maudy een tweedaagse baan bij Girlscene.nl, een website voor jonge meiden. ""De artikelen en video's gaan van anti-katertips tot wat je moet weten over tampons."" Ze hield de baan over aan haar stage bij de site; om de week reist ze ervoor naar de redactie in Amsterdam. Het meeste werk doet ze tussendoor of in de avonduren, thuis bij haar ouders en broertje in Groesbeek. Daar danst ze ook nog steeds vier keer per week: jazz, modern en hiphop.  Dat thuis wonen bevalt haar nog altijd prima. ""We hebben het heel gezellig met elkaar. Ik heb wel overwogen om op kamers te gaan, maar Den Bosch is zó geen studentenstad en ik vond het zonde van het geld. Maar ik ben evenveel student geweest als de rest hoor. Als we nu uitgaan in Den Bosch, blijf ik slapen bij vrienden en ik heb tijdens mijn stage een halfjaar op mezelf gewoond in Amsterdam.""  Zorgen over de toekomst maakt Maudy zich 'niet echt'. ""Ik kan op zoveel plekken terecht met mijn studie. Ik geloof dat alles altijd wel op z'n pootjes terecht komt. Fouten maken is niet erg. Ik heb herexamen moeten doen, maar net zoveel bereikt als anderen. En ik ben na een jaar met mijn studie communicatie in Nijmegen gestopt, maar daardoor wist ik juist beter wat ik wel en niet wilde.""  Hoe ze denkt dat haar leven er over vijf jaar uitziet? ""Dan woon ik in Amsterdam of Nijmegen. Nee, niet getrouwd, een huis en kinderen. Ik hoop dat ik dan mooie dingen op m'n cv heb staan, met leuke mensen werk en goed contact heb met vrienden en familie. En ik hoop dat ze langskomen, maar dat zal wel. Toen ik tijdens mijn stage in Amsterdam woonde, wilde mijn moeder het liefst elk weekend komen.""  Haar grote droom heeft ze nog steeds: modejournalist worden. ""Ik zou heel graag bij een tijdschrift als Glamour of Elle aan de slag gaan. Liefst in een hoge functie, zoals hoofdredacteur. Ik vind het contact met klanten leuk en houd ervan dingen te regelen, al weet ik ook hoe oppervlakkig en nep die modewereld kan zijn.""  Ze staat op en knoopt haar lange zwarte jas dicht. Eerst weer naar Den Bosch.",entertainment
"In de toespraak waarin Rajoy aankondigde het Catalaanse regioparlement te ontbinden zei de premier dat het belangrijk is naar alle Catalaanse burgers te luisteren. Maar hij benadrukte ook dat niemand boven de wet staat.  Rajoy zei in de rechtstreeks op tv uitgezonden toespraak dat de Spaanse regering vindt dat de Catalaanse speratisten illegaal handelen.  De Senaat had vrijdagmiddag toestemming gegeven voor de ingrijpende stap van Rajoy om het regioparlement te ontbinden en nieuwe verkiezingen uit te schrijven. Vlak daarvoor had het Catalaanse parlement eenzijdig de onafhankelijkheid uitgeroepen.  Nadat vrijdagmiddag even na 15.00 uur de onafhankelijkheid werd uitgeroepen trekt er een golf van emoties door de republiek Catalonië, schrijft correspondent Koen Greven:  ”Zowel de voor- als de tegenstanders reageren verbijsterd. De één van geluk, de ander van woede. „Wat een emotie, wat is dit mooi”, stelt Carlos Poch met een geelrode vlag om zijn schouders buiten het parlement. Even verderop staat de razende Nuria Suárez van Recortes Cero, die het hele proces als „anti-democratisch” veroordeelt.”  Eerder deze maand nam de koning in felle bewoordingen afstand van de Catalaanse seperatisten. Hij verweet de Catalaanse regioregering „een ontoelaatbaar gebrek aan loyaliteit” door een „ illegaal referendum” te organiseren.  Het eveneens met onafhankelijkheid flirtende Schotland vindt dat de Catalanen het recht moeten hebben hun eigen toekomst te bepalen. Daarom respecteert de Schotse minister van Cultuur en Internationale Betrekkingen Fiona Hyslop het besluit van het Catalaanse parlement om eenzijdig de onafhankelijkheid uit te roepen:  ""We begrijpen en respecteren de opstelling van de Catalaanse regering. Terwijl Spanje het recht heeft om tegen onafhankelijkheid te zijn, moet het volk van Catalonië de mogelijkheid hebben zijn eigen toekomst te bepalen. Het uitroepen van de onafhankelijkheid vandaag gebeurde pas nadat vele oproepen tot dialoog werden geweigerd.""  De EU zit helemaal op één lijn wat betreft Catalonië. Ook de Franse president Emmanuel Macron steunt de aanpak van de Spaanse regering, die de macht over gaat nemen in Catalonië: ""Ik heb maar één gesprekspartner namens Spanje en dat is premier Rajoy.""  Duitsland steunt de Spaanse regering en erkent de stemming in het Catalaanse parlement over onafhankelijkheid niet.  Regeringswoordvoerder Steffen Seibert zegt dat Berlijn bezorgd is over de escalatie van de situatie en merkt daarbij op dat de eenzijdige onafhankelijkheidsverklaring de soevereiniteit en de territoriale integriteit van Spanje schendt.  De Duitse regering steunt de oproep van de Spaanse premier Mariano Rajoy om de rust te herstellen en de orde te bewaren: “We hopen dat alle betrokkenen de mogelijkheden tot dialoog en deëscalatie zullen gebruiken"", laat Seibert volgens Reuters weten.  Tweede Kamerlid Lilianne Ploumen van de PvdA noemt het ,,eenzijdig uitroepen van de onafhankelijkheid van Catalonië niet de oplossing voor het conflict''. Zij was tot gisteren minister van Buitenlandse Handel en roept op tot dialoog tussen beide partijen:  ,,De PvdA heeft er daarom begrip voor dat Spanje artikel 155 in werking heeft gezet. Het is nu vooral belangrijk dat de partijen kalm blijven en met elkaar in gesprek gaan.''  Volgens Ploumen moet Nederland zich daar in EU-verband voor inzetten. Voorzitter Donald Tusk van de Europese Raad zei eerder vandaag dat de EU alléén met Spanje praat en niet met Catalonië.  Ook de NAVO beschouwt de kwestie Catalonië als een interne aangelegenheid die volgens de Spaanse grondwet opgelost moet worden, zegt een hooggeplaatste NAVO-medewerkers tegen persbureau Reuters:  ""Spanje is een betrokken bondgenoot, die belangrijke bijdragen levert aan onze gedeelde veiligheid. De kwestie Catalonië is een interne aangelegenheid die binnen de Spaanse grondwettelijke orde moet worden opgelost.""  Ook Nederland (bij monde van de nieuwe minister van Buitenlandse Zaken Halbe Zijlstra) en de Europese Raad (via voorzitter Donald Tusk) beschouwen de door Catalonië uitgeroepen onafhankelijkheid als een intern probleem.  Minister van Buitenlandse Zaken Halbe Zijlstra (VVD) geeft geen inhoudelijk commentaar op de crisis in Catalonië. Volgens Zijlstra is de kwestie ronde de onafhankelijkheid van de regio een interne Spaanse aangelegenheid, meldt ANP. Zijlstra deed die uitspraak vrijdagmiddag nog voordat het Catalaanse parlement de onafhankelijkheid uitriep.  De grootste pro-onafhankelijkheidsgroepering in Catalonië, de Nationale Assemblee van Catalonië (ANC), heeft ambtenaren opgeroepen niet naar de nationale regering in Madrid te luisteren. De ANC wil dat de overheidsdienaren “vreedzaam in verzet” komen.  De Spaanse senaat stemde in met inwerkingtreding van Artikel 155 uit de Spaanse grondwet. Dat betekent dat Madrid de macht gaat overnemen in Catalonië. Catalaanse ambtenaren vallen dan officieel niet meer onder het regioparlement.  De Catalaanse vicepresident Oriol Junqueras heeft de Catalaanse burgers vrijdag gevraagd zich verantwoordelijk te gedragen. “Ik wil alle burgers die nu staan te springen van vreugde oproepen zich verantwoordelijk, bescheiden en zachtaardig op te stellen”, zei Junqueras in het Catalaanse parlement.  De volksvertegenwoordiging stemde eerder op de dag in met de Catalaanse onafhankelijkheid. “We hebben gehandeld in overeenstemming met universele waarden”, zei Junqueras ook. “In de hele wereld begrijpen ze de gedachte achter wat we hebben gedaan.” De vicepresident sloot zijn speech af door “leve Catalonië, leve de republiek” te roepen.  De Europese Unie gaat ook na het uitroepen van de onafhankelijkheid niet met Catalonië in gesprek. Brussel praat alleen met Spanje, zei voorzitter van de Europese Raad Donald Tusk vrijdag.  Volgens Tusk “verandert er niets” voor de EU nu het Catalaanse parlement vrijdag vóór onafhankelijkheid heeft gestemd. Tusk drukte de Spanjaarden en Catalanen op het hart hun strijd met woorden te voeren en niet met geweld.  Nu de Spaanse senaat heeft ingestemd met het in werking treden van artikel 155, wordt er direct ingegrepen in Catalonië. Naar alle waarschijnlijkheid wordt de onafhankelijkheidsgezinde regering in Barcelona ontslagen en neemt de Spaanse regering de leiding over de Catalaanse politie.  De Spaanse senaat heeft ingestemd met het in werking treden van artikel 155 naar aanleiding van de Catalaanse onafhankelijkheid. Daarmee kan Madrid het bestuur van de regio overnemen.  De beslissing komt niet als een verassing aangezien de partij van premier Mariano Rajoy een absolute meerderheid heeft in de senaat. Tegelijkertijd was het wel een noodzakelijke stap voor Madrid om verder te mogen met artikel 155.  Het is voor het eerst in veertig jaar dat het bestuur in een van de 17 semi-autonome regio's van Spanje wordt overgenomen.  ""Europa heeft er nu een land bij. De verwachting is dat de Spaanse regering snel zal ingrijpen en de onafhankelijkheid van Catalonië nietig zal verklaren. De regering van de autonome regio wordt dan afgezet. De senaat heeft vanochtend al gestemd over artikel 155, de uitkomst moet alleen nog gepubliceerd worden in het staatsblad"".  Persbureau AP schrijft dat duizenden mensen zich verzameld hebben buiten het Catalaanse parlement. Ze dansen, klappen en omhelzen elkaar. De stemming werd live uitgezonden op grote schermen buiten het parlement.  De Europese Commissie weigert te reageren op het nieuws uit Catalonië, zo meldt persbureau Reuters. In de afgelopen weken herhaalde Brussel de mogelijke onafhankelijkheid van de Catalanen te beschouwen als een interne zaak van Spanje.  In een reactie roept de Spaanse premier Mariano Rajoy tot kalmte. Hij zegt dat de rechtstaat in Catalonië in ere wordt hersteld. De senaat in Madrid stemt vandaag over artikel 155. Daarmee krijgt de Spaanse overheid de autoriteit om het bestuur over te nemen in een van de semi-autonome regio's.  De senaat in Madrid stemt vandaag over artikel 155. Daarmee krijgt de Spaanse overheid de autoriteit om het bestuur over te nemen in een van de semi-autonome regio's. Wat staat er precies in de Spaanse grondwet over artikel 155?  Artikel 155 1. Als een Autonome Gemeenschap niet voldoet aan de verplichtingen zoals de Grondwet of andere wetten die voorschrijven, of zich opstelt op een wijze die het algemeen belang van Spanje ernstig ondermijnt, kan de Regering, na een klacht ingediend te hebben bij de President van de Autonome Gemeenschap en daar geen bevredigende reactie op ontvangen te hebben, met instemming van een meerderheid in de Senaat, iedere noodzakelijke maatregel treffen om de Gemeenschap te dwingen aan de eerdergenoemde verplichtingen te voldoen, of het eerdergenoemde algemeen belang te beschermen.  2. In het kader van de implementatie van de maatregel in het eerdergenoemde lid kan de Regering voorschriften opleggen aan alle autoriteiten van de Autonome Gemeenschappen.  In de tussentijd buigt de Spaanse senaat zich over artikel 155. Als ze besluiten mee te gaan met het verzoek van premier Mariano Rajoy, dan kan Madrid het bestuur van Catalonië overnemen.  Het zou voor het eerst in veertig jaar zijn dat het bestuur in een van de 17 semi-autonome regio's van Spanje wordt overgenomen. Rajoy zal dan naar verwachting de regiopresident Carles Puigdemont en zijn ministers ontslaan en landelijke bewindsvoerders op hun posten zetten.  De premier spoorde voorafgaand aan stemming de senaat aan om in te stemmen met de noodgreep en benadrukte dat Madrid de individuele vrijheden van Catalanen niet wil inperken. ""Niet om autonomie af te nemen, maar om die terug te geven. Niet om rechten weg te nemen, maar om rechten terug te geven aan Catalanen"", zei Rajoy over artikel 155.  Rajoy sprak vrijdag de senaat toe in Madrid. Foto Susana Vera/Reuters  Begin oktober stemde 90 procent van de Catalanen voor afscheiding van Spanje. Veel tegenstanders boycotte het onafhankelijkheidsreferendum, dat door Madrid verboden werd.  De nationale politie probeerde stemmers tegen te houden, wat leidde tot rellen waarbij honderden mensen gewond raakten.  Vrijdag stemt het Catalaans parlement in Barcelona over onafhankelijkheid, terwijl in Madrid de Spaanse senaat zich buigt over artikel 155. Daarmee wil premier Rajoy het bestuur van Catalonië overnemen.",politics
"De oorlog is nooit ver weg in Nagorno-Karabach. Fotograaf Lena Mucha ziet meisjes van 14, 15 zich aanmelden bij het leger van het Kaukasusstaatje.  De oorlog slaapt momenteel in Nagorno-Karabach, maar op de militaire academie in Stepanakert, de hoofdstad van het Kaukasusgebied, bereiden Armeense meisjes zich voor op het moment dat hij weer wakker wordt. Ze zijn 14 of 15 jaar oud, maar hebben al hun hele leven in de schaduw van de strijd geleefd.  Hun vaders namen deel aan het bloedige conflict, waarmee het overwegend door Armenen bewoonde gebied zich in 1991 losmaakte van Azerbeidzjan. Sinds 1994 geldt er een staakt-het-vuren, maar langs de grenzen van het Kaukasusrepubliekje wordt van tijd tot tijd nog steeds gevochten. In april vorig jaar leek de oorlog even opnieuw los te branden: in vier dagen kwamen honderden militairen en burgers om.  De oorlogsdreiging hangt permanent over de republiek Artsach, zoals de Armenen het gebied zelf noemen. Azerbeidzjan, dat onderdak biedt aan honderdduizenden vluchtelingen die tijdens de oorlog werden verdreven, is vastbesloten het gebied weer in handen te krijgen.  Het resultaat is een sterk gemilitariseerde maatschappij. In Nagorno-Karabach wonen zo’n 150 duizend mensen; het leger telt 20 duizend man. Sinds twee jaar kunnen ook meisjes zich aanmelden bij de militaire academie. De zelfverklaarde republiek krijgt financiële en militaire steun van Armenië, maar steeds meer mannen trekken weg, op zoek naar een zekerder toekomst in het buitenland.  Het eerste jaar werd er maar één meisje toegelaten tot de opleiding, maar het tweede jaar telde al tien vrouwelijke cursisten. Oudere instructeurs vinden nog dat ‘vrouwen niet thuishoren in het leger’, niet verwonderlijk in deze maatschappij die door oorlog is gestaald. Maar de jongens van de opleiding zijn volgens fotografe Lena Mucha trots dat de meisjes ook bereid zijn hun vaderland te verdedigen.  Anders dan de jongens die in de barakken van de academie verblijven, wonen de meisjes nog thuis of bij familie in Stepanakert. Op de academie vormen ze een hechte groep. Ze hopen dat het nooit tot oorlog komt, maar als het nodig is, verzekeren ze, zijn ze meer dan bereid de wapens op te nemen.",politics
"„Orkaan Irma is een levensbedreigende orkaan en Florida moet zich klaarmaken”, zegt Scott tegen een lokale tv-zender die onder de vlag van CBS opereert. „De orkaan kan in potentie miljoenen mensen raken. In Florida vrezen we altijd het slechtste, en hopen we op het beste.”  De noodtoestand moet helpen om verschillende onderdelen van de overheid beter te laten samenwerken. Er is veel onzekerheid bij autoriteiten. „We weten niet wat het pad van Irma gaat zijn, maar we kunnen ons niet veroorloven om niet voorbereid te zijn”, aldus de gouverneur. „De beste manier om je familie te beschermen, is een plan te hebben.”  De orkaan zet koers naar Florida, maar zal ook langs Sint Maarten, Sint Eustatius en Saba razen. Het Amerikaanse consulaat op Curaçao waarschuwt toeristen in het gebied voor overstromingen, modderstromen en schade aan huizen.",entertainment
"Het mobiel bereik is op sommige plekken in Brabant nog altijd belabberd. Heb jij wel eens last van slecht bereik in jouw gemeente?  Ja, iedere dag  12%  Ja, zo af en toe  36%  Nee, helemaal nooit  51%  Aantal keer gestemd: 1229 keer  'Schreeuwjezus' Arnol Kox, die dagelijks in de Eindhovense binnenstad luidkeels het evangelie van Jezus verkondigt, moest gisteren voor de zoveelste keer bij de rechter verschijnen, omdat hij zich niet aan de regels had gehouden. Eerder werd hij opgepakt voor samenscholing, ordeverstoring en het ongeoorloofd voeren de duiven. Gisteren werd hij vrijgesproken. Terecht?",other
"Rosanne Hertzberger  Rosanne Hertzberger  15 juli 2017  ‘Negenentachtig procent van de mensen gebruikt hun telefoon in het verkeer.” Feitje in een nieuwe indringende Interpolis-reclame. Het begint onschuldig met proefpersonen die op een circuit rijden terwijl ze hun telefoon bedienen. We zien ze tegen plotseling stilstaande auto’s opbotsen en strobalen aan flarden rijden. Maar het venijn zit in de staart van de reclame: dan gaan ze in gesprek met een man, die hen vertelt over het ongeluk dat hij veroorzaakte terwijl hij met zijn carkit zat te klooien. Een jongetje overleed.  Tragisch. Dit jongetje werd slachtoffer van de oude en nieuwe wereld die op elkaar botsen. Onze telefoons zijn allemaal smart, onze auto’s nog allemaal dom. Ook nu vereist een hopeloos ouderwetse taak als het besturen van een voertuig honderd procent van onze concentratie, terwijl de smartphone in onze zak om aandacht zeurt. Over twintig jaar is zo’n ongeluk ondenkbaar. Niet omdat bestuurders bang zijn voor een rij-ontzegging als ze onder invloed van hun smartphone rijden. Ook niet omdat een sensor die file dan een paar honderd meter van tevoren al heeft zien aankomen en op tijd heeft ingegrepen. Nee, dat ongeluk had niet plaatsgevonden omdat die file er nooit was geweest. Ook de file is maar een voorbijgaand symptoom van de transitie naar de nieuwe tijd.  Een ‘blueface’ ben ik. Die morbide term leerde ik kennen uit het boek Is daar iemand? van Wouter van Noort over de consequenties van onze smartphone-verslaving. Die zijn niet gering: naast ongevallen veroorzaakt het stress, burnout, concentratieproblemen en depressie. Van Noort legt uit hoe Silicon Valley een soort gokkast ontwikkelde, een apparaatje dat volledig uitgerust is om ons verslaafd te maken en verslaafd te houden. Ook ik moet mezelf er zo nu en dan fysiek van weerhouden het ding niet in de plomp te gooien, zo gek word ik van de tijd en aandacht die het ding opslurpt.  Toch verrijkt het ding mijn leven. Ik herinner me eindeloze borstvoedingsessies terwijl ik gewoon met vriendinnen doorkletste op WhatsApp. Elke dag in de trein lees ik op mijn e-reader-app The Invention of Nature, de nieuwe magistrale biografie van Alexander von Humboldt, of ik doe alle andere klusjes, betaal de huur, beantwoord mijn email, regel een oppas. Forenzen is veel efficiënter en aangenamer geworden. Het voelt niet meer als louter verspilde tijd.  Dat Interpolis-filmpje is een terechte en dringende roep om je smartphone in de achterbak op te bergen tijdens het autorijden. Maar er verschenen de afgelopen jaren talloze andere alarmistische filmpjes over ons bluefaces. Ik zag een filmpje waar twee mogelijke geliefden elkaar mislopen omdat ze op hun telefoon aan het kijken waren. Ik zag een filmpje waar kinderen tevergeefs de aandacht van hun blueface-ouders proberen te trekken. Er gaat op Facebook zelfs een animatie rond waarin onder begeleiding van verdrietige muziek een kudde zombies rij voor rij de afgrond in marcheert al starend naar ons schermpje.  Een treincoupé vol bluefaces past naadloos in een van die filmpjes: de extreem geïndividualiseerde technologie-afhankelijke mens, die alleen nog virtueel door het leven gaat en geen flauw benul meer lijkt te hebben van waar of met wie hij zich in real time bevindt. Er ontbreekt echter een essentieel perspectief, dat van de blueface zelf. Als je op het schermpje meekijkt verdwijnt het pessimisme snel. Dan zie je oude en nieuwe vriendschappen herleven. Mensen die elkaar online toejuichen, feliciteren, omhelzen en troosten. Ik zie bijvoorbeeld de foto’s van de bruiloft van mijn zwager op de familie-app nog een keer voorbijkomen en herbeleef die prachtige dag. De bruid en bruidegom hadden elkaar juist ontmoet omdat zij op hun telefoon hadden gekeken en niet om zich heen op straat. De meest gebruikte emoji’s zijn hartjes, kusjes en vrolijke gezichtjes.  De telefoon leert steeds beter zijn plek kennen in ons leven, als aangename levenspartner, die zo nu en dan in zijn hok moet worden gestuurd, bij overgebruik of in het verkeer. Het is hoog tijd dat er een verplichte app komt, die ervoor zorgt dat je je telefoon alleen kan gebruiken als de motor uit staat. Voor de overgangsperiode in ieder geval. Tot de zelfrijdende auto ons komt verlossen.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",entertainment
"pagina 6 - 7  De dichter Herman Van Rompuy, bij sommigen wellicht ook bekend als oud-premier van België en voormalig voorzitter van de Europese Raad, heeft een haiku geschreven met de titel ‘Sneeuw’: ‘In de sneeuwnacht roept / plots een uil de stilte stuk. / Een vreemde vogel.’  Sneeuw onttrekt oneffenheden aan het gezicht en maakt de wereld wit als een blank vel papier waarop alles nog kan worden geschreven. In het gedicht wordt het contrast tussen wit en zwart geraffineerd samengebald in het ene woord ‘sneeuwnacht’. De ochtend van zo’n nacht vol sneeuw is een ochtend waarop je de indruk hebt dat alles opnieuw kan beginnen. De sneeuw dempt de geluiden van het oude leven met zijn rompslomp, verwijten, gemiste kansen en verplichtingen. Het is als wakker worden in een donzen kinderbed. Sneeuw laat je alles vergeten. In Hersenschimmen van J. Bernlef is de sneeuw een leitmotiv en een metafoor voor de toenemende vergeetachtigheid van de hoofdpersoon. Zoals hij ongewenst weer kind wordt door zijn Alzheimer, zo worden wij allemaal weer een beetje kind wanneer het sneeuwt.  Maar dan verbreekt een uil de betovering. De dichter Van Rompuy kiest niet voor niets voor de vogel die sinds de Oudheid symbool staat voor wijsheid. Het is een vreemde vogel in de kindse context van vertier en ontkenning van de wereld, maar hij heeft wel gelijk.  Het schijnt in Nederland gesneeuwd te hebben. Vanuit mijn woonplaats in Italië sla ik de berichtgeving over dit meteorologische fenomeen in mijn vaderland met verwondering gade. In mijn jeugd ben ik vele malen per jaar door de sneeuw naar school gefietst, maar intussen is sneeuw met dank aan de klimaatverandering een zeldzaamheid geworden en is code rood van kracht, met adviezen van overheidswege om binnen te blijven en om, als het echt niet anders kan, het zadel van de fiets lager te zetten zodat je als verantwoordelijk en door gevaren omringd burger iets minder hard valt als je valt.  Sneeuw is nostalgisch weer. Dat is het altijd geweest omdat het iedereen aan zijn of haar kindertijd doet denken. Maar nu is daar nog een component bij gekomen. Sneeuw is in Nederland oudhollands weer geworden uit een ver verleden, toen het gat in de ozonlaag nog niet bestond, evenmin als moslims, en toen Nederland Nederland nog was. Sneeuw is de meteorologische variant van het touwtje uit de brievenbus van Jan Terlouw. Sneeuw is als een laag glazuur over een oerhollandse tompouce en alle oneffenheden van de moderne multiculturele maatschappij zijn voor een moment aan het zicht onttrokken. Voor even vliegen er sneeuwballen om oren in plaats van beledigingen. Sneeuw is Wildersweer. We kunnen ons voor even in de gouden eeuw van Anton Pieck wanen, alles wat ooit fout ging is uitgewist, we halen de slee uit de schuur en kunnen zelf de eerste sporen trekken in ons smetteloos witte, prachtige land.  Ik weet het, ik had dit stukje niet moeten schrijven. Ik had alles wit moeten laten in plaats van de weldadige stilte stuk te roepen als een uil.  Ilja Leonard Pfeijffer  Dit is de laatste column van Ilja Leonard Pfeijffer op deze plek. Vanaf januari zal hij om de week een actueel sonnet schrijven voor de bijlage Boeken.",entertainment
"In zijn reality tv-programma genoot Donald Trump ervan zijn slachtoffers met een resoluut 'You're fired' de laan uit te sturen, en als president lijkt hij er nu plezier in te hebben zijn minister van Justitie Jeff Sessions te laten bungelen en in het openbaar te vernederen. Maar Trumps publieke marteling van Sessions heeft onrust veroorzaakt binnen de Republikeinse partij.  Door:Bert Lanting26 juli 2017, 18:32  Sessions was een van de eerste Republikeinse kopstukken die zich achter Trump schaarde, maar in een interview suggereerde Trump dat hij dat uit opportunisme deed. Hij noemde Sessions ook 'heel zwak', omdat hij geen onderzoek instelt naar de lekken naar de pers en de 'misdaden' van Hillary Clinton. Op de vraag of hij Sessions wil ontslaan, antwoordde Trump dreigend: 'De tijd zal het leren.'  Trump voelt zich verraden door Sessions omdat deze na zijn benoeming beloofde zich buiten het onderzoek naar de banden tussen het campagneteam van Trump en de Russen te houden. Als Sessions zich niet had teruggetrokken, had zijn plaatsvervanger Rod Rosenstein nooit de gelegenheid gehad om Robert Mueller te benoemen als speciaal aanklager te benoemen die de Rusland-affaire moet onderzoeken.  Sommigen verdenken Trump ervan dat hij van Sessions af wil, zodat hij zijn opvolger kan opdragen Mueller te ontslaan zodra deze in zijn ogen te ver gaat. De president liet vorige week weten dat hij het ontoelaatbaar zou vinden als Mueller zijn onderzoek uitbreidt naar de financiën van de familie-Trump. Het probleem is dat Rosenstein, die nu over het ontslag van Mueller gaat, niet van zins lijkt zich met het onderzoek van de speciaal aanklager te bemoeien.  Het lijkt erop dat Trump zijn minister van Justitie met opzet laat bungelen in de hoop dat deze de eer aan zichzelf houdt en zelf zijn ontslag indient. Maar vooralsnog lijkt Sessions niet van plan op te stappen. De voormalige senator uit Alabama krijgt steun van een reeks conservatieve kopstukken, die vinden dat Trump hem onbehoorlijk behandelt. De Republikeinse senator Richard Shelby waarschuwde Trump dat het ontslag van Sessions 'niet licht zal worden opgevat' door de Republikeinen.  Ook Trumps favoriete nieuwsbronnen, de ultrarechtse nieuwssite Breitbart en Fox News, waren kritisch. Fox-commentator Brit Hume mopperde dat Trump er een 'merkwaardige opvatting' op nahoudt van wat de taak van de minister van Justitie is. 'Voor hem moet het een soort doelman zijn, die hem verdedigt tegen aanvallen van buiten.' Fox-anchorman Tucker Carlson had ook nog een advies voor Trump: 'De eerste regel in de politiek, net als in de oorlog, is dat je je vrienden niet neerknalt'.  Rechtse Republikeinen wijzen er ook op dat Sessions juist de drijvende kracht is achter Trumps anti-immigratiebeleid. Onder zijn leiding zijn de autoriteiten op grote schaal begonnen illegalen het land uit te zetten. Deze week kondigde hij ook strafmaatregelen aan tegen steden die weigeren mee te werken aan het uitzettingsbeleid. 'Waarom zou je een voortreffelijke minister van Justitie als Sessions willen opofferen', vroeg de oerconservatieve Republikeinse afgevaardigde Steve King zich af.  De vraag is ook of Trump veel zal opschieten met het ontslag van Sessions. Iedere kandidaat die Trump naar voren schuift, moet langs de Senaat. Het staat wel vast dat de senatoren dan de verzekering willen hebben dat de nieuwe minister van Justitie zich niet zal proberen te bemoeien met het onderzoek van Mueller. De voormalige FBI-chef geniet zowel bij de Democraten als de Republikeinen veel gezag. Zijn ontslag zal ongetwijfeld worden gezien als een poging van Trump de rechtsgang te belemmeren.  Kennelijk trekt Sessions zich wel wat aan van de kritiek van Trump. Komende week zal hij volgens Fox News informatie geven over een aantal onderzoeken die zijn ministerie heeft ingesteld naar de vraag hoe sommige media aan vertrouwelijke of geheime informatie zijn gekomen. Afgelopen week nog meldde de Washington Post op gezag van anonieme bronnen bij de inlichtingendiensten dat de Russische ambassadeur in Washington zijn bazen in Moskou had gemeld dat hij met Sessions zelf over de campagne had gepraat. Dat heeft Sessions altijd ontkend.  Het zijn er vijf, en ze hebben allemaal direct of indirect met Rusland te maken.  Het belangrijkste onderzoek wordt gedaan door speciaal aanklager Robert Mueller, een gerespecteerde oud-FBI-directeur. Hij leidt het onderzoek naar Russische inmenging bij de presidentsverkiezingen van 2016 en de mogelijke rol die het campagneteam van Trump hierbij heeft gespeeld. Mueller nam het onderzoek over van de FBI nadat Trump daar de directeur van ontsloeg.  Vijf vragen over de bevoegdheden van een speciaal aanklager Naar het ontslag van FBI-directeur James Comey loopt ook een onderzoek, dit keer door de toezichthoudende commissie van het Huis van Afgevaardigden. Die commissie wil erachter komen of Trump druk heeft uitgeoefend op Comey om het FBI-onderzoek naar de Russische invloeden (dat nu dus door de onafhankelijke Mueller wordt geleid) stop te zetten.  Reconstructie: hoe Trumps frustratie over het Rusland-onderzoek leidde tot Comey's haastige ontslag De rechterlijke commissie van de Senaat doet ook nog onderzoek naar Trump's verhoudingen met Comey en het ontslag van Michael Flynn, de voormalige nationale veiligheidsadviseur van de president.  Welke valkuilen liggen er op de loer voor Michael Flynn? Daarnaast zijn er nog de inlichtingencommissies van het Huis van Afgevaardigden en van de Senaat. Die doen ook allebei onderzoek naar de banden tussen de Trumpcampagne en Rusland. De commissie van het Huis focust daarbij op de onthullingen rond Michael Flynn, terwijl de commissie van de Senaat zich breder bezighoudt met Russische inmenging.",politics
"Zondag wordt in Duitsland vrijwel zeker de machtigste vrouw ter wereld herkozen. De vrouw die een baken van bedachtzaamheid en gezond verstand is in een wereld waarin machtige mannen hun oprispingen eruit gooien in 140 tekens of hun viriele leiderschap voortdurend onderstrepen met geposeerde foto’s als duiker en jager.  Angela Merkel is „de laatste machtige verdediger van Europa en de transatlantische alliantie”, schreef The New York Times nadat Trump met zijn ‘America First’ aan de macht was gekomen.  „We leven in een heel onzekere situatie in de wereldpolitiek, en het is voor Europa belangrijk dat Duitsland in dat internationale conflictveld een rol speelt”, zegt Hanco Jürgens van het Duitslandinstituut.  „Als Poetin al naar iemand belt, is het naar Merkel, en niet Juncker of Trump. Hij respecteert haar.”  Maar toch. De aandacht voor de Duitse verkiezingen is beperkt. Het is saai, hoor je vaak. In Rome en Athene, en Warschau en in Den Haag, zelfs in Parijs is met veel meer aandacht (en emotie) gekeken naar de Amerikaanse verkiezingen bijna een jaar geleden. Terwijl wat in het machtigste land van de Europese Unie gebeurt, directe gevolgen heeft voor de rest.  In Berlijn wordt nu hardop nagedacht over flexibilisering, over een Europa van meerdere snelheden. Minister van Financiën Schäuble, eerder deze maand 75 geworden, pleit er al jaren voor. „Merkel heeft steeds gezegd dat ze landen niet elkaar wil uitspelen, gelijk wil optrekken in Europa”, zegt Jürgens. „In haar Humboldt-rede uit 2009 zei ze: Spaltungen in Europa sind mit mir nicht zu machen – scheidingen in Europa zijn met mij niet te maken. Maar er verandert nu veel in Europa. En de boodschap in Berlijn is: we gaan wel verder.”  Wat betekent dat voor andere landen?  Voor de Grieken was bondskanselier Merkel een paar jaar geleden nog de verpersoonlijking van een hardvochtig Europa dat Griekenland de duimschroeven aandraaide, zegt Nick Malkoutzis, directeur van het onderzoeksinstituut MacroPolis. Haar optreden in de vluchtelingencrisis heeft dat beeld verzacht.  De meeste Grieken hadden liever Schulz in het Kanzleramt gezien, in de veronderstelling dat de sociaal-democraat ruimhartig zou zijn geweest. „Maar de meeste mensen hebben hun belangstelling verloren. Een paar jaar geleden nog hoopten veel Grieken dat verkiezingen elders in het voordeel van Griekenland zouden kunnen uitpakken. Vooral toen Hollande aan de macht kwam was dat het geval. Maar dat heeft geen enkel effect gehad. Nu koesteren weinig Grieken hoop dat verkiezingen elders leiden tot veranderingen in hun omstandigheden.”  Ook al wordt het door het IMF bepleit, niemand verwacht dat de Europese schuldeisers een deel van de Griekse schuld zullen kwijtschelden. Ook als Merkel nu, met het perspectief van vier jaar politieke rust, een groots gebaar zou willen maken, we weten dat dit niet op tafel ligt.”  Het is voor Griekenland belangrijk met wie de verwachte winnaar Merkel een coalitie zal vormen, en, nog belangrijker, wie de nieuwe minister van Financiën wordt in Berlijn. Als ze met de Groenen reageert, zijn er meer mogelijkheden voor Griekenland dan wanneer zij met de FDP een coalitie sluit. Maar het belangrijkste, zegt Malkoutzis, is dat er helderheid komt. In augustus 2018 loopt het huidige hulppakket af. „We willen weten waar we staan na augustus 2018. Dan komt er een duidelijk kader voor investeerders en kunnen mensen weer ergens gaan geloven.”  Polen is de grootste voormalige Sojvet-satelliet in Oost-Europa die lid is geworden van de Europese Unie en heeft lang een uitstekende relatie gehad met Duitsland, onderstreept Aleksander Smolar, voorzitter van de Stefan Batory Stichting in Warschau. Onder de huidige rechts-nationalistische regering is dat sterk verslechterd – tekenend is dat Polen, een van de grote EU-landen, in maart niet bij Duitsland, Frankrijk, Italië en Spanje mocht aanschuiven om in Versailles over de toekomst van de EU. „Polen is nu erg naar binnen gericht”, zegt Smolar. „Maar nu ook Merkel hardop waarschuwt dat in Polen de rechtsstaat in gevaar is, wordt duidelijk dat de kritiek breed wordt gedragen in Europa. De regering wakkert nu anti-Duitse gevoelens aan. Maar het gevaar van marginalisering is zo groot dat het me niet zou verbazen als de regering zijn anti-Duitse en anti-Europese houding matigt.”  Lees ook: Polen en de EU botsen over de Poolse rechtsstaat . Brussel zegt dat de regering in Warschau de rechterlijke onafhankelijkheid om zeep helpt. Vijf vragen over de crisis.  Ook in de Visigrad-groep van Oost-Europese landen staat alleen Hongarije nog aan de Poolse kant, Slowakije en Tsjechië hebben in ieder geval ten aanzien van de herverdeling van vluchtelingen zich bereid getoond tot compromissen. Het hele idee van verschillende snelheden is „een groot gevaar” voor Polen, zegt Smolar. „Daarom wordt er nu ook gesproken over een mogelijk lidmaatschap van de eurozone. Gelukkig heeft Merkel het als ze over de verdere integratie van Europa praat, niet alleen over de Frans-Duitse as, maar ook over de ‘Weimar-driehoek’ van Frankrijk ,Duitsland en Polen.” Het past in de pragmatische instelling van Merkel, zegt Christel Zunneberg, onderzoeker bij de European Council for Foreign Relations (ECFR) in Berlijn. „Zoals Polen zich opstelt kan Merkel daar Europees gezien niets mee beginnen. Maar ze vindt het belangrijk de relatie met Polen te verbeteren. Voor Berlijn is buurland Polen een brug naar de andere Oost-Europese landen.”  Betekent samenwerking tussen Berlijn en Parijs een bijrol voor Italië? Eerder andersom, zegt Ferdinando Nelli Feroci, ex-eurocommissaris en lid van het Instituut voor Internationale Zaken (IAI) in Rome. „Als Parijs en Berlijn nieuwe impulsen geven aan de Europese integratie, bijvoorbeeld op het gebied van de euro, migratie of gemeenschappelijke defensie, is dat alleen maar goed voor Italië, want daar is Rome ook vóór.” En IAI-collega Lorenzo Bini Smaghi, voormalig lid van de Europese Centrale Bank: „Iedereen is gebaat bij een sterker Europa. Italië, een van de oprichters, zal nooit uit de kopgroep vallen. Binnen de eurozone kan je niet nog een andere groep maken. Bij terreurbestrijding, Schengen, migratie kun je wel met meerdere snelheden werken, het is logisch dat je niet op de laatste wacht. Maar hier hoort Italië zeker bij de kopgroep.”  Beiden onderstrepen wel de politieke onzekerheid in Rome: volgend voorjaar moeten er verkiezingen worden gehouden. De Vijfsterrenbeweging, een populistische en eurosceptische partij, staat sterk. „Om mee te doen hebben we wel een stabiele regering nodig, met duidelijke ideeën”, zegt Nelli Feroci. Vorig jaar heeft toenmalig premier Renzi geprobeerd met symbolische ontmoetingen met de Franse en Duitse leiders uit te stralen dat, nu de Brexit op gang komt, er in Europa een nieuw driemanschap ontstaat – wishful thinking. „Uit onderzoek blijkt dat de Duitsland lang niet zo’n intense band heeft met Italië, in de vorm van gelijkgezindheid en contacten, als het had met Groot-Brittannië”, zegt Zunneberg van de ECFR – iets wat Nelli Feroci beaamt en wijt aan de instorting van de Italiaanse christen-democraten in de jaren negentig, zusterpartij van de Merkels CDU. Maar, zegt Bini Smaghi, in het migratiebeleid toont geen enkele Europese leider zoveel begrip voor de moeilijke positie van Italië als grensland van de EU als Merkel.  Staar je niet blind op de Frans-Duitse as en wat dat voor Nederland betekent, zegt ECFR-onderzoeker Zunneberg. „Op veel gebieden is de samenwerking tussen Nederland en Duitsland heel vanzelfsprekend. De Fransen ‘vieren’ zoiets meer met een gezamenlijke verklaring. Wij hebben weinig behoefte aan dat soort institutionele symboliek. De Franse-Duitse as is vooral belangrijk als stimulans voor Europese integratie juist omdat die twee landen op veel onderwerpen ver uit elkaar liggen. Als die twee elkaar kunnen vinden, staat dat gelijk aan een Europees compromis.” Duitsland zal ook nooit, zegt ze, willen uitstralen dat landen buitengesloten worden. „Van alle grote lidstaten is Duitsland het meest gericht op het rekening houden met de kleinere landen.”  Maar feit is dat Nederland naarmate de EU groter is geworden, minder belangrijk is geworden, zegt Adriaan Schout van Clingendael. „Waar we echt voor moeten opletten, is dat we niet ergens in worden gerommeld. Duitsland wordt vaak gezien als onze grootste vriend. Maar juist vanuit zijn eigen historische besef, zijn oorlogsverleden, kan de neiging van Duitsland om altijd maar weer compromissen te sluiten, een gevaar voor ons zijn.” Schout zegt dat het ook in het Nederlandse belang zou zijn als Duitsland een hardere positie gaat innemen in Europa. Hij pleit in dat verband voor een Duitser Europa, in de zin dat er meer nadruk zou moeten komen op regels en handhaving ervan en minder op politieke compromissen.  Voor twee dagen na de Duitse verkiezingen heeft president Macron een reeks voorstellen aangekondigd om de Europese Unie te hervormen, zegt Barbara Kunz van het Institut Français des relations internationales. „Dat laat zien hoe Parijs en Berlijn het eens zijn dat de EU uit de crisismanagement stand moet komen. Nu moet de EU gemoderniseerd worden. Wat vanuit het Franse perspectief interessant is, is de Duitse bereidheid om actiever te zijn op het internationale niveau.” Ze noemt Afrika als voorbeeld. „De Fransen hebben jaren geprobeerd de Duitsers meer betrokken te krijgen bij Afrika. Dat zijn ze nu aan het doen. In Berlijn groeit het bewustzijn dat wat in Afrika gebeurt, impact heeft op Duitsland. Denk aan terreur, vluchtelingen. Er zijn veel mogelijkheden om elkaar aan te vullen. Zwart wit gezegd: de Fransen komen altijd met militairen terwijl de Duitsers de nadruk leggen op ontwikkeling. Maar dat kan heel goed samengaan.”  De Duitsers hebben vijf jaar gewacht op een partner in Parijs die Frankrijk sterker wil maken op Europees niveau, zegt Kunz. „Nu Macron zaken in beweging probeert te krijgen, vergroot dat de geloofwaardigheid van Frankrijk in Berlijn en is ook Duitsland meer bereid om in actie te komen. Met Frankrijk op het juiste spoor hoeft Duitsland niet langer alleen de zware last van het leiderschap in Europa te dragen.”",politics
"De bewindslieden van kabinet-Rutte II dragen donderdag hun taken over aan hun opvolgers. Dat laten ze niet allemaal ongemerkt voorbij gaan.  Door:Hanneke Keultjes26 oktober 2017, 10:02  Zo twitterde Lodewijk Asscher een vilein filmpje van zijn 'laatste werkdag' als minister van Sociale Zaken en Werkgelegenheid, waarin hij zijn voormalige coalitiepartner VVD een hak zet en en passant nog even zijn profiel als PvdA-leider oppoetst. In het filmpje is te zien hoe hij een foto van PvdA-coryfee Joop den Uyl een prominente plek geeft op zijn kantoor.  Ook vervangt Asscher de foto op zijn bureau, van hemzelf met partijgenoot Jeroen Dijsselbloem op het strand, voor een kiekje van zijn opvolger, D66'er Wouter Koolmees, met zijn partijleider Alexander Pechtold. Ook stelt hij een nieuw wifi-wachtwoord in voor Koolmees. ""GelukkigGeenHalbe..."".  Daarmee doelt hij op VVD-fractieleider Halbe Zijlstra, die niet bepaald een sociaal profiel heeft, maar wel lange tijd werd genoemd als nieuwe minister van Sociale Zaken. Ook ChristenUnie-Kamerlid Carola Schouten was in de race voor die functie.  'Beste Halbe/Carola/Wouter'De formatie zat zelfs enige tijd in een patstelling omdat iedereen het belangrijke ministerie claimde. Asscher steekt daar de draak mee door in de brief voor zijn opvolger - die hij in het twitterfilmpje op zijn bureau achterlaat - te beginnen met een getypt 'Beste Halbe', om daar met pen de namen van Carola en Wouter achter te hebben gekrabbeld.  Ook plant hij alvast een paar werkbezoeken in voor Koolmees. De eerste: een bezoek aan de postduivenvereniging van Oosterwolde. Juist: dezelfde postduivenvereniging waar Zijlstra jarenlang secretaris van was.  En om nog even in te wrijven dat het nieuwe kabinet nog geen afspraken heeft gemaakt met de sociale partners - een doorn in het oog van de PvdA-leider - draagt Asscher zijn secretaresse op om een jaar lang iedere dag 'om half negen' een afspraak met vakbond FNV te maken. ""Voor een uur. Iedere dag.""  Rutte voegt nieuwkomers toe op whatsappOok de VVD liet van zich horen. De liberalen twitterden eveneens een filmpje, van een fictieve groepswhatsapp van de VVD-ministers onder Rutte II. Eén voor één verlaten de vertrekkende bewindspersonen de groep, waarna Rutte de nieuwkomers toevoegt. Én Roxeanne Hazes. ""Oeps, sorry"", verontschuldigt Rutte zich met een smiley.  Zijn VVD-ministersclub bestaat vooral uit mannen. Rutte moest afscheid nemen van zijn vertrouwde VVD-ministers Melanie Schultz en Edith Schippers, die de politiek verlieten, en Jeanine Hennis, die na haar aftreden als Defensieminister in de Tweede Kamer blijft. Rutte noemde de man-/vrouwverdeling in zijn nieuwe kabinet 'bijzaak'.  Hij zei te gaan 'voor de beste mensen'. Cora van Nieuwenhuizen, de nieuwe minister van Infrastructuur en Waterstaat, vraagt in het groepsapp-filmpje vertwijfelt of ze 'hier in de groep nou echt de enige vrouw' is. ""Ik weet het"", antwoordt Rutte Van Nieuwenhuizen. ""Neelie belde al.""  De ministers van kabinet-Rutte III gaan zo met de koning op de traditionele bordesfoto. Ondertussen in de groepsapp van de VVD-ministers... pic.twitter.com/h9hrNDiaqh",politics
"Orkaan Harvey heeft de kust van de Amerikaanse staat Texas bereikt. De storm is inmiddels uitgegroeid tot een orkaan van de vierde categorie. Het National Hurricane Center (NHC) waarschuwt voor catastrofale overstromingen. De orkaan kwam om 10 uur 's avonds (lokale tijd) aan land bij de plaats Rockport.  Bij de vierde categorie zijn windsnelheden van 215 kilometer per uur mogelijk. Volgens het NHC worden in Texas snelheden tot 200 kilometer per uur verwacht. De orkaan is fors krachtiger geworden door het warme water van de Golf van Mexcio. Het is de eerste orkaan van deze categorie in Texas in 56 jaar tijd. CNN spreekt van de zwaarste storm op het Amerikaanse vasteland in tien jaar tijd.  President Donald Trump verklaarde de staat tot rampgebied op verzoek van de gouverneur van Texas, Greg Abbott. Een verklaring tot rampgebied maakt de weg vrij voor federale noodhulp.  Veel mensen hebben gehoor gegeven aan een oproep tot evacuatie. Degenen die weigeren te vertrekken wordt verzocht hun naam en social security-nummer (het Amerikaanse burgerservicenummer) op hun onderarm te schrijven, om de hulpverlening na de storm te vergemakkelijken.  Verschillende olieraffinaderijen in de staat zijn uit voorzorg gesloten. Ook het personeel van verschillende boorplatforms voor de kust is geëvacueerd.",entertainment
"pagina 16 - 17  Studentencorpora  Voor briefschrijver Overmars wegen de spaarzame excessen van ‘ontgroeningsrituelen’ bij studentenverenigingen niet op tegen de verrijking die studentenverenigingen bieden (Brieven, 13/1). Bovendien, je gaat er vriendschappen aan voor het leven. Zo gaat Overmars binnenkort weer enkele dagen op pad met zijn clubgenoten. Spaarzame excessen; twee doden en enkele gewonden in vijf decennia. Dat is wat niet meer binnenskamers kon blijven. Spaarzaam of niet, ik hoop mijn zonen levend en ongeschonden terug te zien na hun kennismakingstijd. Ik hoop dat tegen die tijd het misverstand de wereld uit is dat voor het opbouwen van een band, vernedering door psychisch of fysiek geweld, noodzakelijk is. Mijn studentenvereniging kon ons vormen zonder vernedering. „Van kleineren is nog nooit iemand groot geworden”, leerden ouderejaars. Geschiedenis en wetenschap leren ons: ‘homo homini lupus’. Dus waarom een gelegenheid creëren waarin die wolf makkelijk de kop op kan steken? Ik wens de heer Overmars een heel fijn weerzien met zijn clubgenoten. Ik hoop dat het ook gezellig kan worden zonder excessen!  Pieter Barnhoorn  Slavernijverleden  In zijn artikel Vasthouden aan koloniale nostalgie helpt niemand verder (12/1) stelt Karwan Fatah-Black dat straatnamen en standbeelden van zeventiende-eeuwse helden gemakkelijk kunnen worden verwijderd omdat zij a-historische verwijzingen naar de Gouden Eeuw zouden zijn uit de negentiende en twintigste eeuw. De verering van zeehelden uit de Gouden Eeuw zou pas in het midden van de negentiende eeuw ‘plotseling’ op gang zijn gekomen. Het zou iedere historicus toch bekend moeten zijn dat deze zeehelden al in hun eigen tijd werden vereerd door middel van grote aantallen portretten aan de muur, gedichten die hun heldendaden bezongen en boeken over hun verrichtingen. Die verering is in de eeuwen daarna nooit weggeweest. Dat het tot de negentiende eeuw duurde voordat zij met straatnamen en standbeelden werden herdacht, komt doordat er in voorgaande eeuwen nog geen traditie bestond om straten naar dit soort helden te vernoemen noch om beelden in de open ruimte voor hen op te richten. Om zichtbaar te laten dat die traditie in de negentiende eeuw is ontstaan is het juist van groot belang deze straatnamen en standbeelden te handhaven.  Ronald Prud’homme van Reine  ‘Zettingsbevinkjes’  In de brievenrubriek stelt Klaas Maas (‘Zettingsbevinkjes’ zijn normaal neveneffect, 12/1) op tendentieuze wijze dat het effect van een beving van magnitude 3,4 in het Groninger gasveld (met bevingshaarden op 2 à 3 kilometer diepte) vergelijkbaar is met dat van tectonische bevingen van deze magnitude in Italië of Griekenland (met in het algemeen een oorsprong op veel grotere diepte). Het gaat om het effect op maaiveldniveau, waar de gebouwen staan.  De relatief geringe diepte van het epicentrum in Groningen verklaart een groot deel van het verschil in schade met Italië. Dit is ook de reden dat men in plaats van de magnitudeschaal beter de intensiteitsschaal, die een maat geeft voor het effect op de grond, kan gebruiken. Dan wordt ook onmiddellijk duidelijk waarom de Italianen bij magnitude 3,4 rustig gaan slapen (intensiteit III), maar de Groningers vele slapeloze nachten kennen (tot intensiteit VIII).  Wouter Hubers  Stichting Gasalarm2  Correcties/aanvullingen  In Trump: waarom migranten uit ‘shithole countries’ halen (12/1, p. 6) wordt de suggestie gewekt dat Haïti in Afrika ligt. Het is een eilandstaat in de Caraïbische Zee.  In de column van Hugo Camps (13/1, p. E30) stond dat het WK veldrijden in Hoogerheide wordt gehouden. Dat is onjuist. Het WK wordt in Valkenburg gehouden.  In het artikel De instituties zijn links, vandaar dat de kritiek nu vooral van rechts komt (NRC Weekend, 13/1, p. 15) wordt de Haagse NIDA-lijsttrekker Celim Yilmas genoemd. Hij heet Cemil Yilmaz.",business
"Johanna van Rossum(56) uit Rotterdam werkt bij Slachtofferhulp Nederland. Zij doet alleen de zware gevallen, de levensdelicten.  Johanna begeleidt de families die met deze grote drama's te maken krijgen. Ze gaat bijvoorbeeld met hen mee naar de rechtszaken tegen de verdachten.  Dat is ook de plek waar verslaggever Paul Verspeek haar regelmatig tegenkomt. En hij vroeg zich af: word je daar niet somber van, als je de hele dag met moord en doodslag bezig bent?  En zo kwamen ze te spreken over haar carrière, die zo op het eerste oog wonderlijk is verlopen. ""Ik werkte in de jaren tachtig in Rotterdam samen met Berend Lenstra, deed festivals, popconcerten, de Dag van de Romantische Muziek.... Maar ik dacht: ik ben alleen met mooi en leuk bezig. Dat is niet de werkelijkheid. Het mag ook wel ergens anders over gaan.""  Johanna van Rossum werd manager van Paul van Vliet, die ambassadeur van Unicef was. Ze organiseerde een voorstelling over vluchtelingen in Las Palmas in Rotterdam. ""Het heeft me erg geraakt. Ik kwam steeds meer in de inhoud terecht.""  Met een theatergezelschap belandde zij in Oeganda. ""Ik ontmoette in de kampen gehavende mensen, waarvan de lippen of oren waren afgesneden. Kindsoldaten van tien jaar die hun ouders moesten vermoorden, zodat zij niemand meer hadden om naar terug te gaan. Ik hoorde mijzelf daar voor het eerst zeggen: als ik écht iets wil betekenen, dan moet ik hier blijven en naast die mensen gaan staan.""  Ze leefde en werkte vijf jaar lang in een Liberiaans vluchtelingenkamp in Ghana. ""Dat klopte helemaal bij mijn levensfase. Maar uiteindelijk ben ik het land uitgezet toen ik als blanke meedeed aan een demonstratie.""  In Nederland werd zij vrijwilliger bij Slachtofferhulp Nederland en dat is nu sinds 2009 haar werk: casemanager levensdelicten. Een van haar cliënten is Martin Huisman, de vader van het 'meisje van Nulde', Rowena Rikkers. Huisman verzet zich tegen het vertrek uit de TBS-kliniek van dader Mike J.  Van Rossum staat familieleden bij vanaf het eerst begin. Vaak is dat de identificatie in het mortuarium. ""Soms is hun huis plaats delict en moet ik vervangend onderdak regelen. Ik wijs hen de weg in justitie-land, rond de rechtszaak. En soms moet ik ook gewoon een arm om de schouder leggen."" Haar ervaringen in 'donker Afrika' komen daarbij zeker van pas.  Een concrete God met een kerk is zij allang kwijtgeraakt, maar de restanten van de gereformeerde opvoeding zijn er nog wel: naastenliefde, verbinden, troosten ""Er is een drive, laten we hem God noemen -ik noem hem graag my inner self-, die zegt: ik wil leven. Ik wil er iets moois van maken. Een vlam of licht dat ik wil doorgeven.""  En vandaar, terugkomend op de beginvraag, dat Johanna van Rossum niet somber wordt van haar werk. ""Ik zie dat de meeste van mijn cliënten weer behoorlijk in balans zijn en het leven weer aangaan. Dan heb ik daar toch een bijdrage aan kunnen leveren die er toe doet..""  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"WIJK EN AALBURG - Een vrouw is woensdagavond zwaargewond geraakt bij een ongeluk in haar huis aan de Rozenstraat in Wijk en Aalburg. Volgens getuigen zou de vrouw brandwonden hebben opgelopen in het gezicht. Dat zou mogelijk te maken hebben met een zuurstofslang die de vrouw bij zich droeg vanwege haar ziekte.  Een traumahelikopter was opgeroepen, maar die hoefde uiteindelijk niet naar de plaats van het ongeluk te komen. Wel waren er politie en een ambulance ter plaatse.  Het is nog onduidelijk wat er precies is gebeurd. Daar wordt onderzoek naar gedaan.",entertainment
"Al lang voor hij president was deden er een hoop speculaties de ronde over het haar dat op Trump zijn hoofd huist. Is het überhaupt echt? Ja, blijkbaar wel. ""Dun maar echt,"" volgens een vrouw die ooit door Trump zelf was uitgenodigd op een rally in 2015, om zijn haar aan te raken (waarschijnlijk om voor eens en altijd de geruchten over een toepetje de wereld uit te helpen).  Barbara Walters gaf hem ook ooit een aai, net als Jimmy Fallon en een toeschouwer op een andere rally. Allemaal bevestigden ze hetzelfde: het haar schijnt echt te zijn. Oké daar zijn we het dus over eens. Maar nooit heeft iemand de president fatsoenlijk ondervraagd over wat dat kapsel nou precies verbergt. Is het een strategische manier om een kale plek te verbergen? Of is er teleurstellend weinig geks aan de hand?  Kijk, als Trump een kale plek heeft is dat prima: hij is immers 71. Mannen verliezen hun haar. Dit is geen groot nieuws. Wel groot nieuws is het feit dat een wereldleider iets probeert te verbergen – een feit dat wordt ondersteund door twee stukken bewijsmateriaal:  1) Michael Wolffs boek Fire and Fury, waarin een passage zit over Ivanka Trump die beschrijft hoe haar vader zijn haar kamt. ""Ze heeft dit proces vaak aan vrienden omschreven: een kaal eiland van hoofdhuid, omringd door een harige cirkel van haar aan de zijkanten en de voorkant van zijn hoofd, van waaruit alle punten worden terug gekamd naar het midden, om ze vervolgens naar achteren te gooien en plat te spuiten met een sterke haarspray.  2) Deze video van gisteren, waarin te zien is hoe een fikse helikopterwindvlaag door Trumps haar waait waardoor er een soort buitenaards ei aan hoofdhuid tevoorschijn wordt getoverd.  Illustrator Dan Evans maakte op basis van bovenstaande bewijsstukken deze geïllustreerde gids, waarin hij speculeert over hoe Trumps haarritueel eruit moet zien. Opdat de wereld beter begrijpt hoe de leider van het Vrije Westen iedere dag aan zijn malle coupe komt.",politics
"Naar schatting duizend belangstellenden, onder wie vrienden en familie, kwamen woensdagmiddag bijeen in de Nasr moskee in Oost. Hier werd gebeden voor de 17-jarige Mohammed Bouchikhi, die afgelopen vrijdag om het leven kwam bij een schietpartij in een buurtcentrum op Wittenburg.  Bouchikhi is waarschijnlijk een volkomen onschuldig slachtoffer. Hij liep stage in het buurthuis en komt in geen enkel politiedossier voor. Hij wordt binnenkort in Marokko begraven.  BezoekGisteren bracht burgemeester Van Aartsen een bezoek aan zijn familie. Eerder al kondigde de burgemeester aan dat er naar aanleiding van de schietpartij extra maatregelen worden getroffen.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"In verschillende Iraanse steden zijn gisteren in totaal tien mensen om het leven gekomen tijdens betogingen. Dat heeft de Iraanse staatstelevisie vandaag gemeld. Veiligheidstroepen kwamen volgens de berichten in actie toen 'gewapende betogers' politiebureaus en militaire bases probeerden over te nemen.  Door:Theo Koelé1 januari 2018, 12:10  Twee prominente Iraniërs, die bekendstaan als critici van het bewind in Teheran, lieten eerder al weten voor verder bloedvergieten te vrezen als de protesten in de hoofdstad en elders in het land zouden aanhouden. 'Ik ben bang voor een escalatie van het geweld', zei Fariborz Raisdana zaterdag telefonisch vanuit de Iraanse hoofdstad. Volgens de econoom, activist en lid van de Iraanse Schrijversbond staan de ordetroepen 'klaar om bij het minste of geringste op te treden, zelfs op betogers te schieten'.  'Het protest, dat donderdag begon in de stad Kermansha, was gericht tegen prijsverhogingen en corruptie, maar kreeg al snel een andere wending', aldus Zibakalam. 'In Teheran en andere steden klonken nieuwe leuzen. De boodschap aan de regering was duidelijk: 'Maak je niet druk om Syrië of Palestina, zorg voor je eigen volk'. Een deel van de bevolking lijdt honger, de werkloosheid stijgt.'  Zibakalam en Raisdana zien (nog) geen parallel met de massaprotesten van 2009. 'Toen ging het om de democratie, nu draait het vooral om de economie', zegt Raisdana. Iraniërs gingen destijds de straat op na de herverkiezing van de ultra-conservatieve Mahmoud Ahmedinejad tot president.  Nu geldt het protest het falende economische beleid van diens opvolger, Hassan Rouhani, die als hervormingsgezind gold en economische vooruitgang beloofde. 'Hij heeft zijn beloften niet waargemaakt. Iran telt steeds meer armen, de inflatie stijgt, sommige levensmiddelen zijn in een paar maanden tientallen procenten duurder geworden. Nu gaat de werkende klasse de straat op, in 2009 was het vooral de intelligentsia die demonstreerde', aldus Raisdana.  Of de demonstraties op grote schaal doorgaan, ondanks waarschuwingen van de overheid, is volgens beiden moeilijk te voorspellen. Raisdana: 'Het gaat om spontane acties, er zit geen organisatie achter'. Maar ook als het protest luwt, kan elk moment de vlam opnieuw in de pan slaan. 'Rouhani weet niet hoe hij de economische toestand kan verbeteren, hij heeft geen oplossingen.'",entertainment
"KlapstoelGerard Soeteman (1936) is scenarioschrijver. Hij schreef de scripts voor series en films als Floris, Turks Fruit, Soldaat van Oranje, De Aanslag en Zwartboek. Deze week werd hij onderscheiden met het Gouden Kalf voor de Filmcultuur.  Door:Peter van Brummelen24 september 2017, 09:00  ""De hele familie woonde er, allemaal in een straal van honderd meter rond het huis van mijn grootmoeder in de Hoogstraat. Na het bombardement hadden we niets meer, ons huis was een ruïne. Mijn vader had alleen nog wat foto's in zijn portefeuille. Als ik nu die verhalen van Syrische vluchtelingen hoor, denk ik: godverdomme, dat heb ik ook meegemaakt.""  ""Vijf was ik. Later woonden we in Beverwijk, waar gebombardeerd werd door de Engelsen. Omdat wij zo zielig waren, vond men, werd er een in­zameling voor ons gehouden. Kregen we de ­afgedankte meubels van de notaris en de dokter. In de hongerwinter brandde dat mahoniehouten spul prima.""  ""Waar staat ie? Mijn vrouw zei vanochtend nog: 'Best een aardig ding.' Maar waar ze hem nou gelaten heeft, ik weet het niet. Hij stond op tafel, dat weet ik nog. Ze zal hem hebben opgeruimd omdat die meneer van Het Parool kwam.""  ""Ik ben blij met mijn Kalf, hoor. Heel lief en aardig. Het is mijn tweede, in 1989 kreeg ik er ook één. 'Voor de muziek' stond erop. Haha, ik kan geen noot lezen. Maar dat is showbusiness in Nederland, hè: het is altijd een beetje behelpen. Nu staat het er allemaal goed op. Nou ja, als mijn naam maar goed is gespeld, dat is het belangrijkste.""  ""Heel veel mee gewerkt. Maar niet alleen met hem, hè. Ik ben heel lang redacteur bij de NOS geweest en heb daarna ook nog als scenarioschrijver bij Joop van den Ende gewerkt. Ik heb in die dertig jaar bij de televisie met de begaafdste regisseurs gewerkt, van wie sommigen met een Nipkowschijf werden onderscheiden, maar iedereen begint altijd maar weer over die Verhoeven. En als het om film gaat, was er ook nog mijn samenwerking met Fons Rademakers; voor De Aanslag kregen we een Oscar.""  ""Paul is een gedreven filmmaker met een enorme energie. Hij is een echte beeldenmaker. Hij slaat de kijkers met beelden om de oren. Met woorden heeft hij veel minder. In films van Verhoeven blijven dialogen beperkt tot kreten als 'au!', 'kut!' en 'achter je!' Bij Rademakers was dat heel anders. Dat was van huis uit een toneelregisseur. Molière, dat werk. Bij hem draaide alles om tekst. In De Aanslag bleven de mensen maar ouwehoeren, vaak nog in het donker ook, er kwam geen einde aan.""  ""Vreselijke man. En De Aanslag vond ik een vreselijk boek. Maar Fons Rademakers kwam bij me: 'Gerard, ik heb het geld bij elkaar voor de verfilming, kun jij het scenario schrijven?' Toen viel me nog eens op hoe Mulisch' boek van jatwerk aan elkaar hing. Het Meisje met het Rode Haar, Wolkers' De Perzik van Onsterfelijkheid, Het Behouden Huis van Hermans... Hij heeft uit wel zes boeken van alles gepikt. En o ja, Rashômon, die klassieke Japanse film van Kurosawa, heeft hij ook héél goed bestudeerd.""  Ik heb zelf geen kinderen verwekt, maar ik heb wel duizenden Florissen op de wereld geholpen  ""Ik heb Mulisch weleens ontmoet, maar nooit echt gesproken. Kwam ik hem, in zo'n tweedcolbert en met in de mond een pijp, tegen in een koffiezaak in de PC Hooft. Mompelde hij: 'O ja, jij gaat toch het script voor de verfilming van De Aanslag schrijven?' 'Ja meneer Mulisch, dat ga ik doen.' Verder heeft hij zich nergens mee bemoeid. Daar heb ik bij boekverfilmingen nooit last van gehad. Ook niet met Gerard Reve bij De Vierde Man. Die pakte dat geld en vertrok meteen naar Sri Lanka om daar tegen betaling kleine jongens in hun reet te knijpen.""  ""Voluit: een kroket met ingebouwde paling­haken. Zo hoort een film te zijn, zeg ik altijd. ­Eigenlijk is film nog vluchtiger dan de krant, want je kunt er de volgende dag niet eens vis in verpakken. Maar je streeft er als maker toch naar dat films de mensen echt iets doen. Het mag best leuk en lekker zijn allemaal, maar je wilt toch ook dat het beklijft.""  ""Ik zat een keer in de Koninklijke Bibliotheek te werken, toen ik het personeel hoorde praten over de film Max Havelaar, die de dag ervoor op tv was geweest. Ze hadden natuurlijk geen idee dat ik daar het scenario voor had geschreven. Ik hoorde alleen flarden van wat ze zeiden: 'Godverdegodver, vuile kolonialen, mensen uitgebuit, buffels ­afgeslacht, schande!' Ja, die film was aange­komen. Maar dat gebeurde bij de films van Paul ook, hoor, met die beelden en die controversiële onderwerpen; zo'n film als Spetters maakte echt wat los.""  ""Ik ben er geweest. De film Flesh+Blood werd met Amerikaans geld gemaakt. Hier in Nederland is een producer allang blij als hij genoeg geld bij elkaar heeft weten te sprokkelen om iets op celluloid te krijgen. In Amerika hadden we met heel andere types te maken. Die gingen heel moeilijk doen over een tepel die heel even in beeld was. Paul heeft voet aan de grond gekregen in Hollywood. Voor Europese regisseurs is dat mogelijk, zoals er soms ook een Europese acteur aan de bak komt - al is die dan vaak wel de derde schurk van links of de tweede minnaar van rechts.""  ""Voor een scenarioschrijver is het vrijwel niet te doen. Ik spreek best een beetje Engels, maar ik ben niet ingeburgerd in die cultuur. Ken je de film The Verdict over een aan lager wal geraakte alcoholistische advocaat? Als hij een keer zijn glas pakt, wordt er ingezoomd op de ring om zijn vinger. Voor ons is het gewoon een ring.""  ""Maar de Amerikaanse kijker die een beetje belezen is, ziet aan die ring dat de advocaat op Harvard heeft gezeten en daar ook nog eens lid van het belangrijkste dispuut is geweest. Zo'n scène zou ik nooit kunnen schrijven, omdat de Amerikaanse cultuur me toch niet eigen genoeg is. En daarbij: liever koning hier, dan onderknuppel in Hollywood.""  ""Op het Nederlands Filmfestival raakte ik van de week in gesprek met een van de geldschieters van Tulipani, de alleraardigste openingsfilm. Hij bleek een enorme fan van Floris te zijn. 'Ik heb er mijn zoon zelfs naar vernoemd,' zei hij. Dat hoor ik vaak. Ik heb zelf geen kinderen verwekt, maar ik heb wel duizenden Florissen op de wereld geholpen. Ik wil niet zeggen dat ik die serie indertijd met mijn linkerhand heb geschreven, maar om mezelf te vermaken, stopte ik er veel grappen in. Een verwijzing naar Mao, een citaat van Goebbels; niemand die het doorhad.""  ""Maar die serie heeft mensen echt beïnvloed. Er woonde hier tegenover een neurochirurg die me vertelde hoe diep hij als jongen onder de indruk was geweest van die aflevering waarin Sindala met een natte zeemleren lap op een stok een steen uit een muur trekt. De gootsteen­ontstopper was mijn inspiratie, maar volgens die neurochirurg was het pure wetenschap.""  ""Door Floris was hij ook die kant opgegaan. Is toch mooi dat iets wat je als scenarioschrijver uit verveling verzint, zo'n zegenrijk vervolg kan hebben: die meneer verwijdert regelmatig ­tumoren uit hersenen. Misschien had ik in plaats van een Gouden Kalf een erespeld voor mijn verdiensten op het gebied van de geneeskunde moeten krijgen.""  ""Wie? O ja, die. Zwartboek was volgens hem het werk van twee vieze oude mannen. Van Paul Verhoeven mocht ik er niet op reageren, want dat zou alleen maar tot meer publiciteit leiden voor de film die Van Warmerdam toen net zelf uit had, maar echt, de mensen waren daar met hun armen geboeid op hun rug nog niet naar toe te krijgen, zelfs zijn eigen familie niet.""  Die hele rouwcultuur is totaal uit de hand gelopen in Nederland. Je mag hier niet meer dood  ""Wat hij deed met Hauser Orkater, dat theatergezelschap, vond ik aardig, maar bij die films verveel ik me pletter. Dat uitvergroten van die lulligheid: het is niet de Hollandse lulligheid, maar zíjn lulligheid. En die uitspraak over die twee vieze oude mannen klopte van geen kant. Paul en ik zijn zo schizofreen als wat, dus we zijn minstens vier, maar misschien ook wel 40.000 vieze mannen bij elkaar.""  ""Normaal komen de bossen blommen, beertjes en waxinelichtjes pas nadat iemand is overleden, maar bij Van der Laan hebben ze de kans al te rouwen nu hij nog leeft. Hij leek me een ­bekwame bestuurder, een sympathieke man ook. Maar die massale rouw, ik houd er niet van. De mensen vinden het ook zo mooi als je met je leed op tv komt.""  ""Ik vond dat Van der Laan het keurig deed in Zomergasten, heel ingetogen. Maar ik kon me toch niet onttrekken aan de indruk dat de redactie dacht: smikkeldesmikkel, dit wordt huilen. Die hele rouwcultuur is totaal uit de hand gelopen in Nederland. Je mag hier niet meer dood. Nou, ik ben 81 en ik weet zeker dat ik binnen afzienbare tijd het bijltje erbij neerleg.""  ""Ik ben ermee gestopt. Het moest een film over een non in de middeleeuwen worden. Regie van Paul Verhoeven, scenario van mij. Die non zegt de pest buiten de stad te kunnen houden en is heel geliefd bij het volk. Maar dan komt de kerk erachter dat ze een lesbische verhouding met een andere non heeft. Voor mij was het een film over Trump, over Hitler of Stalin, over mensen die als ze in de penarie zitten bereid zijn achter welke leider dan ook aan te lopen.""  ""Maar Paul zag het helemaal niet zitten om er een politieke film van te maken. Die wilde juist de nadruk leggen op dat lesbische aspect. Dat leek mij een onvoldoende diagnose van het probleem. We konden het niet eens worden, waarop ik heb gezegd: als jij precies weet wat voor film het moet worden, dan moet je hem ook zelf maar schrijven. Hoe het nu tussen ons is? Ik weet het niet, hij zit in Amerika volgens mij. Of de film er nog komt, moet je hem vragen.""  ""Ik ken haar niet persoonlijk, maar voor haar journalistieke werk zou ik haar een 10 geven. Dat ze niet meer op tv te zien is, omdat ze te links zou zijn, vind ik een schande. Onbegrijpelijk dat die kloothoeren van de NOS zo'n knieval voor het populisme hebben gemaakt.""  Dit is een artikel van Parool Plus.Parool Plus artikelen zijn exclusief voor abonnees.",entertainment
"SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  De oud-directeur van de Recron adviseerde het afgelopen jaar voor de Taskforce Brabant Zeeland gemeenten over criminaliteitsbestrijding op vakantieparken. Hij stelt heel duidelijk dat ook in Zeeland er parken zijn die te vergelijken zijn met Fort Oranje. Dat park bij het Noord-Brabantse Rijsbergen (gemeente Zundert) wordt momenteel ontmanteld omdat het gedomineerd wordt door criminelen.  Namen van de bewuste Zeeuwse parken noemt Thönissen niet. ,,Dat mag ik niet.” Maar hij zegt dat er in het Zeeuwse achterland recreatiebedrijven zijn waar dingen gebeuren die het daglicht niet kunnen verdragen. Daarbij moet volgens hem niet alleen gekeken worden naar parken waar mensen (semi)permanent wonen, maar ook naar bijvoorbeeld oudere (mini)campings.  De Zeeuwse gemeenten krijgen binnenkort een handleiding hoe ze kunnen controleren welke recreatiebedrijven ze extra in de gaten moeten houden. Dat ‘stoplichtmodel’ is opgesteld door Thönissen in samenwerking met het RIEC, het Regionaal Informatie- en Expertise Centrum dat de overheid adviseert bij het bestrijden van zware criminaliteit.  Volgens Thönissen zijn er nog steeds gemeenten waar niet onderkend wordt dat er (recreatie)bedrijven zijn met een smetje. ,,Er wordt weggekeken of niet verder gekeken dan strikt noodzakelijk.” Ook zegt hij dat er tussen gemeenten en andere overheidsdiensten veel beter samengewerkt moet worden om de criminaliteit en verloedering van parken aan te pakken.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",business
"We hebben allemaal een beetje het idee dat de apocalyps er opeens zal zijn, als een grote vuurzee, en als het komt is doodgaan eigenlijk het enige dat er te doen valt. We kunnen staren naar de grote, oranje lucht terwijl-ie in de fik staat, en misschien nog een sms'je sturen naar onze ouders en partners, om ze vaarwel te zeggen. Tegelijkertijd houden we onze honden stevig vast. Ik hou van je, zeggen we, terwijl Het Einde op ons af komt gewoekerd, ons opblaast, en weer atomen van ons maakt. Daarna is er niets meer, behalve de duisternis.  Nou goed, dit verhaal is eigenlijk het allerbeste scenario. Maar in Duitsland is er iets veel ergers aan de hand. Het komt erop neer dat insecten uitsterven en we allemaal doodgaan.  Een studie die al zo'n 27 jaar aan de gang is heeft aangetoond dat de biomassa aan insecten 76 procent is gedaald in Duitsland. Deze zomer is de insectenpopulatie zelfs gedaald met 82 procent, terwijl insecten dan juist in hun piek zouden moeten zitten. Wetenschappers gebruikten tent-achtige netten om samples van de insecten te vangen, in 63 verschillende natuurreservaten. Het gewicht van elke tent liet zien dat er een enorme afname was. De jaarlijkse gemiddelden lagen rond die 76 procent, maar in het midden van de zomer - wanneer er juist een overvloed van insecten zou moeten zijn - was het gewicht van de netten drastisch lichter dan zou moeten. En wat het nog erger maakt: de samples zijn allemaal afgenomen in natuurgebieden die beschermd en ongerept zijn - juist de beste plek voor insecten om te zegevieren.  Het is moeilijk om je druk te maken om insecten, dat weet ik ook wel. Het zijn kleine, irritante stipjes die je picknick verpesten. Dat weten we allemaal. En je wordt waarschijnlijk ook niet warm van informatie over het afnemen van de insectenpopulatie, dat sinds 1989 gebeurt. ""Ah, maar insecten zijn onmisbaar voor een gezond ecosysteem, ze zijn prima in kruisbestui…"" - nou en. ""Maar de insecten, die zijn een voedselbron voor andere dieren en zonder hen zal de hele voedselketen instor…"" opbokken, lul. Er is precies niemand die een zier geeft om insecten. Maar kijk toch even naar deze quotes van wetenschappers in een stuk over het onderzoek van The Guardian:  ""Insecten zijn ongeveer tweederde van al het leven op aarde. Maar op de een of andere manier is er een vreselijk grote afname aan de gang. Het lijkt erop dat we grote stukken land onbewoonbaar maken voor allerhande diersoorten. We stevenen af op een ecologische Armageddon. Als er geen insecten meer zijn dan breekt de hel los.""  — Aldus professor Dave Goulson van de universiteit van Sussex, die zojuist de woorden 'ecologische Armageddon' en 'de hel breekt los' in dezelfde alinea gebruikt. Het kan niet anders dat we doodgaan. We gaan dood.  ""Het feit dat de populatie vliegende insecten op zo'n hoog tempo afneemt is een alarmerende vondst.""  — Aldus Hans de Kroon van de Radboud University Nijmegen, een van de hoofdonderzoekers. En dan hebben we het niet eens over de insecten die niet vliegen, want als die ook nog eens weggaan, gaan we allemaal dood.  ""Al deze gebieden zijn beschermde, en goed onderhouden natuurreservaten. Maar, deze drastische afname is alsnog gebeurd.""  — Casper Hallmann van de Radboud Universiteit zegt hier eigenlijk dat deze insecten leefden als fucking koningen en alsnog verdwijnen. Maar hoe zit het met aaaalle insecten die vliegen over niet-beschermde gebieden, over gebieden die geen natuurreservaten zijn, en over het platteland? Hoe zit het met hen? Hoe zit het daarmee?  Hier komen twee wetenschappers aan het woord die heel veel weten van insecten omdat ze ook aan dat onderzoek hebben meegedaan, en die nog steeds geen flauw idee hebben waarom de insecten doodgaan, of verdwijnen:  ""Het weer zou wellicht de fluctuatie binnen seizoenen en jaren kunnen verklaren, maar het verklaart niet waarom de populatie in zo'n razend tempo afneemt.""  — Aldus Martin Sorg, Krefeld Entomological Society  ""Agrarische landschappen hebben wilde wezens weinig te bieden - en dat geldt voor elk dier. Maar de oorzaak van hun dood is nog voor niemand duidelijk. Het zou kunnen zijn dat er niet genoeg eten is, of dat chemische pesticiden hun dood betekenen. Maar het kan ook een combinatie zijn.""  — Aldus Dave Goulson, die opnieuw dit slechte nieuws brengt. Opnieuw.  Welke invloed gaat dit alles hebben op jouw leven? Behalve dat een stoner je dit hoogstwaarschijnlijk na elf uur 's avonds nog even in geuren en kleuren gaat vertellen en je op het hart drukt dat ""insecten een onmisbaar onderdeel zijn van het ecosysteem"", of die lul die ooit bij je in de klas zat op de kunstacademie, die tegen je gaat zeggen: ze bestuiven bloemen en ze zijn een bron van voedsel voor andere dieren, als ze weggaan dan start dat domino-effect man, en als alle bijen dood zijn dan gaan wij ook."" Ik wil je niet vertellen hoe je je leven moet leven, maar alle motten en vliegen en wespen gaan dood in Duitsland dus misschien is het tijd om, ehm,  Misschien weer te gaan roken, of  Ehm, misschien, toch weer een keertje wippen met je ex, of misschien met die eerste liefde die nog steeds in je hoofd zit, waarvan je denkt: ""wat als?"", weet je wel, ""wat als!?"" Je denkt aan het parallelle universum waarin jullie samen zijn, gelukkig en tevreden. Misschien kun je het toch nog een keertje proberen met diegene, of  Weer contact op te nemen met je vader, of  Koop gewoon die laptop die je wil, je gaat toch dood voordat je de lening moet afbetalen, geniet er gewoon van nu het nog kan, of  Ga naar Goa. Je wilde altijd Goa nog eens zien. Ga erheen voordat het gewicht van alle dooie insecten het in de zee duwen, of  Ga terug naar de universiteit en je master halen, denk ik, of,  De lucht is oranje, de zee staat in vuur en vlam en er zijn vier mannenpaarden die door de straat galloperen en aan het schuddebuiken zijn, om ons, om de chaos en de verwoesting, en we kunnen het niet inzien, we willen het niet inzien, dus we leven gewoon ons leven zoals we dat doen, nu, geen dreiging van verdoemenis. De insecten gaan dood, lul! De apocalyps komt eraan! Leef!",other
"Bij de kringloopwinkel in Veldhoven vliegen de kerstballen als warme broodjes over de toonbank. Zou jij ook je kerstinkopen bij de kringloopwinkel doen?  Ja, lekker goedkoop!  Nee, ik koop geen tweedehands spullen met kerst  Zou kunnen, een kijkje nemen kan geen kwaad  Het mag dan nog geen kerst zijn, 120 gelukkige viervoeters hebben zondag in Eindhoven al kunnen smullen van een feestmaal in kerstsfeer. Aan gedekte tafels konden ongeveer twintig honden genieten van pasteitjes met ragout, hondenbrokjes en haricots verts voor de broodnodige vitamines. Dierenziekenhuis Eindhoven organiseerde dit feestmaal.",entertainment
"Jos Hooiveld (34) tekende begin dit jaar een contract bij FC Twente en keerde daarmee na ruim een decennium vol rondzwervingen terug naar Nederland. Voetbalzone zocht hem op in het Drentse Eelderwolde en sprak de centrale verdediger uitgebreid over de lange lijst clubs waar zijn carrière hem bracht. In de zevendelige reeks ‘De avonturen van Jos Hooiveld’ vertelt hij over de meest memorabele momenten uit zijn bijzonder bewogen loopbaan. Eerder verschenen deel één en deel twee over zijn jeugd, zijn periodes in Heerenveen en Zwolle en zijn vertrek naar Oostenrijk. Vandaag het derde deel waarin hij vertelt over zijn periode in de Alpen.  Je verkaste naar Kapfenberg in Oostenrijk. Hoe kwam je binnen?“Ik weet het nog precies; de trainer was een Kroaat met een heel gek lippie dat omhoog stond. Ik gaf hem een hand en toen keek hij een beetje omhoog, hield hem een tijdje vast, draaide zich om en liep weg zonder wat te zeggen. Dus ik dacht nog: misschien wordt mijn contract zo wel ontbonden. Hij bleek echter blij te zijn en ik mocht blijven. Zonder te trainen zat ik de volgende dag op de bank bij een wedstrijd. Hij stelde me nog even voor aan de rest van de jongens en ik zette rustig mijn tas neer. Maar vlak voor het startsignaal begint die kerel me toch hárd te schreeuwen! Zo hard als hij kon: ‘EMOOOOTIOOOOONNNNN!’ een keer of acht tot tien achter elkaar. Het maakte hem allemaal niets uit, maar hij wilde strijd zien en emotie. Dus ik dacht nog: mooi man, lachen! Maar ja, we verloren de eerste acht duels en hij vloog eruit, ondanks al die passie en emotie, haha!”  Moest je flink omschakelen en wennen aan de trainingen en het spel in Oostenrijk?“De nadruk lag er enorm op het fysieke, maar ik ben altijd wel van de arbeid geweest. Uiteindelijk bekijk ik het zo: het makkelijkste van het voetbal is het lopen en de krachttraining. Daar moet je je toe zetten. In Nederland groei je daar niet mee op en ik heb het pas in Oostenrijk geleerd. Daar had ik drie trainingen per dag waarvan de eerste ’s ochtends om zeven uur bestond uit een uur hardlopen en bloed afnemen om je zuurstofwaardes te bepalen. Althans, ik ga er maar vanuit dat het daarvoor was. Vervolgens deden we om half elf een tweede training: zes keer een kilometer onder de 4:20 lopen met een medicijnbal. Daarna wat andere loopvormen en afronden en ’s middags positiespel en partijvormen. Twee trainingen met praktisch alleen lopen was best pittig.”  En dat allemaal in de bergen?“Ja, naast het stadion had je een berg en soms lieten ze ons omhoog rennen. De berg op ging dan nog wel, maar de berg af was echt een drama. Dan waren je benen moe en moest je constant afremmen om niet naar beneden te rollen. Dan gebruik je spieren die je normaal amper inzet en krijg last van je scheenbenen en alles joh. Je moest ook vooral niet gaan aftellen of gaan denken hoe lang je nog moest. Gewoon hup beginnen en maar zien wanneer je klaar bent. Dan gaat de tijd veel sneller en uiteindelijk loop je in de voetballerij toch vaak niet langer dan een minuut of veertig.”  Die Kroatische trainer was dus al snel vertrokken, wie was zijn opvolger?“Werner Gregoritsch; een Oostenrijker en ook al zo’n figuur. Echt de allerergste trainer die ik ooit heb meegemaakt; wat een vreemde vent was dat! Ik speelde inmiddels op het middenveld, maar hij vond me geen middenvelder en dus stond ik er meteen al niet in. Ik kon op de tribune plaatsnemen, want er mochten in die tijd maar drie buitenlanders in de selectie zitten. Dat duurde een poosje, maar na verloop van tijd kwam ik er weer bij en deed Jossie het goed. In Oostenrijk kon het er soms stevig aan toe gaan en op een gegeven moment kreeg ik in een wedstrijd drie ellebogen. Ik bloedde uit beide neusgaten en mijn wenkbrauw lag open, maar de scheids greep niet in. Dus ik werd flink geïrriteerd en riep: ‘Scheids, kijk nou verdomme eens, ik lig helemaal open!’ Bam, kreeg ik geel.”  Maar wat die coach daarmee te maken dan?“Nou, die wedstrijd eindigde in 0-0 en hij kwam vloekend en tierend de kleedkamer binnen. Ik dacht nog: die kerel windt zich flink op over het gelijke spel, maar hij bleef maar schreeuwen en schelden niet normaal. Tot ik me op een gegeven moment realiseerde: hij heeft het over mij joh! Hij kwam heel dichtbij staan en riep: ‘Jij hersenloze dit en hersenloze dat!’ Dus ik vroeg wat er was, bleek die kaart mijn derde van het seizoen en ik daardoor het volgende duel geschorst te zijn. Hij bleef roepen hoe het kon dat de beste speler van de laatste duels die kaart pakte en hij vond het zo’n schande dat ik duizend euro boete moest betalen, maar ik kreeg zowat niet eens duizend in de maand. Nouja, 1800 euro bruto ofzo. Het was allemaal geen vetpot. Ik woonde voor het eerst samen met Anouk in een appartement van de club waarvoor we ook gewoon moesten betalen. We konden net een keertje op vakantie.”  En het feit dat je erbij liep als een verslagen bokser maakte voor Gregoritsch geen verschil?“Ik zei nog: ‘Kijk dan het bloed loopt eruit aan alle kanten!’, maar daar had hij geen boodschap aan en het ging van kwaad tot erger. Ik dacht dat hij wel zou kalmeren, maar op de trainingen bleef hij me zoeken en begon hij steeds weer over die boete. Vlak voor de kerstvakantie aanbrak, ging ik naar hem toe en zei: ‘Trainer, die duizend euro kan ik eigenlijk niet missen. Ik wil wat kerstcadeautjes kopen voor de familie en ik heb zo niets te besteden.’ Toen zei hij dat ik het mocht vergeten en dat we het op een andere manier af zouden doen. Door het geven van een clinic ofzo. Dus ik ging met een gerust hart terug naar Nederland, maar toen ik mijn salaris kreeg: bam, duizend euro eraf en ik hield amper wat over! Dus ik belde hem op en hij nam opgewekt de telefoon op. Maar zodra ik over het geld begon ging hij helemaal over de rooie dat ik hem daarvoor belde op zijn vakantie.”  Gezellige bedoening wel…“Het wordt nog gekker. Toen ik terugkwam in Oostenrijk zei de eerste jongen die ik tegenkwam: ‘Ha Jos, jij ook hier?’ Bleek in de krant te hebben gestaan dat ik vertrokken was en mijn contract was ontbonden. De materiaalman stuurde me uiteindelijk naar de trainer en die zei dat ik niet meer met het eerst mee mocht trainen. Hij had allemaal nieuwe buitenlandse spelers gehaald, dus hij kon me niet meer gebruiken en door die gele kaart was sowieso helemaal klaar met me. Ik stribbelde tegen en zei dat ik toch op zijn minst wel gewoon mee kon trainen, want ik was immers nooit vervelend geweest. Dat was dan ook wel weer zo, maar ik zou nooit meer een wedstrijd spelen.”  Dus Oostenrijk werd niet bepaald een geslaagd buitenlands avontuur?“Ik overdrijf niet als ik zeg dat ik daar in een soort hel terecht was gekomen, maar ik heb daar wel geleerd wat het betekent op eigen benen te staan en je eigen geld te moeten verdienen. Je had daar geen fantastische salarissen, maar wel goede bonussen en een hoop oude spelers die enkel daarvoor speelden. Als we verloren omdat ik bijvoorbeeld een fout had gemaakt, was het niet zo gezellig in de bus. Dan stamelde ik als jonge knul ‘Sorry jongens’ en zeiden zij ‘Niks sorry! Je zit met je handen in onze zakken!’ en dat ik me moest realiseren waar het allemaal om draaide. Achteraf ontbrak het me toen ook echt aan een stukje zelfvertrouwen. Doordat het ook in Nederland nooit langere tijd goed ging, had ik te weinig vertrouwen in mijn eigen kunnen. Dat heb ik pas echt in Finland gekregen.”  Finland?“Ja, na dat gezeik met Gregoritsch belde ik mijn zaakwaarnemer dat ik zo snel mogelijk wegwilde en zelfs bereid was naar Finland te verkassen. Hij vroeg of ik dat echt meende, want daar had hij net een trainer naartoe gebracht. En zo kwam ik daar op proef terecht en tekende een week later.”  Justus Dingemanse is fulltime presentator en verslaggever van Voetbalzone en levert bijdrages in de vorm van artikelen, columns, interviews, programma’s en reportages.  Leuk stuk en het deed me een beetje denken aan het boek ""gijp"" toen ik dit aan het lezen was. Leuk om anekdotes te lezen die je normaal gesproken niet vaak leest. Zo zie je maar dat op elk niveau ""idioten"" in het voetbal rondlopen, zulke beleidsbepalers en trainers hebben naar mijn mening helemaal de realiteit verloren en hebben denk ik geen flauw idee hoe het in een normale maatschappij werkt. Het wordt nog erger wanneer zulke trainers resultaten gaan boeken en dan echt wat te zeggen krijgen bij een grotere club, Mourinho is hier denk ik een goed voorbeeld van die met zijn gedrag bij geen enkel normaal bedrijf had kunnen functioneren en dit gedrag alleen maar toepast omdat hij niet meer ziet hoe volstrekt belachelijk hij vaak doet.  Ook veel voetballers vertonen dit gedrag, zo vind ik Zlatan een fantastische voetballer, maar het wat soms vertoont is natuurlijk niet normaal en sommige uitspraken zijn heel grappig, maar als hij niet een grote voetballer was, hadden ze hem voor gek verklaard. Is misschien wel eens leuk om dit soort dingen eens te vergelijken met het bedrijfsleven om te laten zien hoe de voetballerij soms echt op zijn kop staat. ijkt me leuk om te lezen. Een soort customer journey, maart dan met supporters.  Je moet inloggen om te reageren. Heb je nog geen account? Dan kun je je gratis registreren.Inloggen  Jos Hooiveld (34) tekende begin dit jaar een contract bij FC Twente en keerde daarmee na ruim een decennium vol rondzwervingen terug naar Nederland. Voetbalzone zocht hem op in het Drentse...Lees verder",entertainment
"Scott McKenzie is bevriend met John Phillips, die later The Mama's and the Papa's samenbrengt. Phillips schreef ook dit nummer en speelde gitaar. Cass Elliot bespeelde de bellen. 'San Francisco' (1967) is het onofficiële 'volkslied' van het Monterey Pop Festival, georganiseerd door John Phillips. Over datzelfde festival schreef Jimi Hendrix 'Little wing'.  Album jaar  2017  Amerikaanse zanger. 'San Fransico'. De ultieme flower-power hit (""be sure to wear flowers in your hair"") uit 1967, is het liedje waarmee hij bekend wordt.",entertainment
"'Memoreren aan' wordt sluipenderwijs een acceptabel synoniem van herinneren aan  Wie iets memoreert, doet een beroep op zijn eigen of andermans geheugen. In 'We memoreren de overledene als een goede vriend' betekent het werkwoord (zich) herinneren, gedenken of herdenken. In 'Ik wil memoreren dat ...' kan de betekenis variëren van in herinnering roepen tot kort melding maken van of aanroeren en aanstippen. Ook als het werkwoord een niet-menselijk onderwerp heeft, wordt het geheugen (van de lezer, de toeschouwer) aangesproken, zoals in 'Deze film/ Dit boek memoreert haar heldendaden'.  Woordenboeken beschrijven memoreren uitsluitend als een overgankelijk werkwoord, maar al geruime tijd wordt dit werkwoord, in de combinatie 'memoreren aan', ook onovergankelijk gebruikt. Zo schreef Trouw enige tijd geleden bij het overlijden van een dirigent dat overal werd 'gememoreerd aan de grote maestro'. Andere voorbeelden uit de krant zijn: 'Hij memoreert aan het verleden, toen ...' en 'De jonge ambtenaar memoreert aan de jaren waarin de huidige gepensioneerde helemaal geen premie hoefde te betalen.'  Memoreren aan is vermoedelijk een contaminatie van herinneren aan en memoreren, maar de betekenis van deze combinatie lijkt soms - zoals in het citaat over de jonge ambtenaar - ook verdacht veel op die van refereren aan (verwijzen naar).  Sommige taalgebruikers ergeren zich groen en geel aan deze contaminatie. Voor hen is er slecht nieuws: als zo'n contaminatie maar lang genoeg kritiekloos wordt gebruikt (en dat wordt ze), dan komt er vroeg of laat een moment dat ze acceptabel gevonden wordt en wordt opgenomen in het woordenboek.  Wilt u de reacties op dit artikel lezen? Registreer u hier voor een proefperiode van twee maanden.  Het plaatsen van reacties is voorbehouden aan de betalende abonnees van Trouw. Kijk hier voor een overzicht van onze abonnementen.  Het bekijken en plaatsen van reacties is voorbehouden aan onze betalende abonnees. Kijk hier voor een overzicht van onze abonnementen.  Als betalend abonnee kunt u een reactie plaatsen op dit artikel. Deze is alleen zichtbaar voor andere (proef)abonnees.  Om uw reactie te kunnen plaatsen, hebben we uw naam nodig. Ga naar Mijn profiel  Het e-mailadres bij dit profiel is nog niet bevestigd. Een link om te bevestigen kun je vinden in je inbox.Ben je de link kwijt? Vraag hier een nieuwe aan.",other
"VideoMIDDELBURG - Sinke Transport in Kruiningen moet een ex-medewerker een vergoeding van in totaal 25.699,95 euro betalen. De man was wegens een conflict over de rel binnen de Gereformeerde Gemeente op staande voet ontslagen. Daarbij was, zo stelt de rechter, zelfs sprake van mishandeling.  De kwestie is sterk verweven met de ‘kerkrel’ in Kruiningen, die draait om een conflict tussen de inmiddels opgestapte dominee Gerrit Bredeweg en oud-diaken Henk Jansen. De oud-medewerker van Sinke Transport sympathiseerde met Jansen. De directeuren van de Sinke Groep stonden achter de dominee en tolereerden het niet dat hun werknemer zich tegenover collega’s negatief uitliet over Bredeweg. Op 22 juli werd hij op staande voet ontslagen. Volgens de rechter werd de werknemer daarbij zelfs mishandeld.  Alle verwijten die Sinke de ex-werknemer maakt (diefstal, schenden van geheimhouding en wissen computerbestanden) zijn volgens de rechter niet terecht. ,,De kantonrechter aanvaardt niet het standpunt van ex-werkgever dat partijen op 22 juli 2017 mondeling met onderling goedvinden het dienstverband met onmiddellijke ingang hebben beëindigd, gelet op de fysieke misdragingen van ex-werkgever jegens ex-werknemer die dag.''  In de video hieronder wordt de Kruiningse kerkrel uitgelegd in negentig seconden.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",business
"Boven: Twee rabbi’s zegenen dinsdag in Berlijn de grootste chanoekia in Europa. Onder: Elders in Berlijn wordt dinsdag geprotesteerd tegen Trumps steun voor Jeruzalem als hoofdstad van Israël.  Chanoeka in Berlijn  Duitsland is geschokt door antisemitische leuzen, maar bij de chanoekaviering was het ontspannen.  Door onze correspondent Juurd Eijsvoogel | pagina 12 - 13  Berlijn.  Het is koud, donker en het regent – maar de stemming is niet bedrukt. Aan de voet van de verlichte Brandenburger Tor, in hartje Berlijn, staat een reusachtige chanoekia, de speciale negenarmige variant van de menora voor de chanoekaviering. Honderden mensen zijn bij elkaar voor een openbare viering van dit joodse lichtfeest, onder strenge politiebewaking.  Een paar dagen geleden werden hier op de Pariser Platz, waar behalve de Brandenburger Tor ook de Amerikaanse ambassade staat, één of meer Israëlische vlaggen verbrand. Ook zouden er leuzen zijn geroepen als ‘dood aan de Joden’. Het gebeurde vrijdag en zondag, bij betogingen tegen de Amerikaanse erkenning van Jeruzalem als hoofdstad van Israël.  De acties leidden tot brede verontwaardiging in Duitsland, politici van links tot rechts spraken hun scherpe veroordeling uit. Dat het uitgerekend hier gebeurd was, maakte het voor Duitsland nog extra pijnlijk. Dat op deze historische plaats, waar eens de troepen van Hitler marcheerden, nu vlaggen met davidssterren werden verbrand en antisemitische dreigementen werden geroepen.  Maar deze dinsdagavond staat Jewgeni Kagan, een joodse Berlijner met een keppeltje op, schijnbaar ontspannen tussen zijn stad- en geloofsgenoten op deze beladen plaats. Hij is niet speciaal gekomen om een daad te stellen na de gebeurtenissen van de afgelopen dagen. „Maar ik vier Chanoeka omdat ik een jood ben.” Hij weet dat er in Duitsland antisemitisme is, als hij zijn keppeltje op heeft mijdt hij bepaalde buurten met veel migranten, „no-go-areas”, zegt hij. „Toch voel ik me in het algemeen veilig in Berlijn.”  De beelden van een menigte met een brandende Israëlische vlag, en de verhalen over de gescandeerde leuzen, veroorzaakten een schok in Duitsland. „Beschamend, als op de straten in Duitse steden zo openlijk haat tegen joden wordt getoond”, zei de woordvoerder van Merkel. Zelf zei de bondskanselier: „We keren ons tegen alle vormen van antisemitisme en vreemdelingenhaat.” Ze veroordeelde de „ernstige ongeregeldheden”, waartegen „de staat met alle middelen van de rechtsstaat moet optreden”.  Maar dat blijkt nog niet zo eenvoudig. Duitsland kent de vrijheid van demonstreren. Het verbranden van vlaggen is weliswaar verboden, maar dat verbod geldt alleen voor vlaggen van officiële instellingen, zoals ambassades en consulaten. De in brand gestoken Israëlische vlag die op foto’s te zien is was niet alleen zelf op een stuk wit doek getekend, maar ook door betogers zelf meegebracht. Alleen omdat de politie de demonstranten gezegd had dat ze niets in brand mochten steken, kan hun verstoring van de openbare orde ten laste worden gelegd. Er werden vrijdag tien arrestaties verricht.  Maar Berlijn zou liever getoonde jodenhaat of oproep tot het vernietigen van Israël bestraft hebben. Vanwege de Duitse verantwoordelijkheid voor de holocaust, voelt Duitsland een speciale verantwoordelijkheid voor de veiligheid en het voortbestaan van Israël. Dat is, in de woorden van Merkel, ‘Staatsraison’ – een kernbelang van de Bondsrepubliek.  „Wie de vlag van Israël verbrandt”, zegt minister van Justitie Heiko Maas dinsdagavond bij de chanoekaviering, „verbrandt de waarden van ons land.” Ook burgemeester Michael Müller van Berlijn is naar de viering gekomen, om zijn solidariteit te tonen.  Maar onder een deel van de bevolking is de afkeer van Israël en de Israëlische politiek groot – en in veel gevallen gaat dat naadloos over in antisemitisme of wordt het daarvoor aangezien. Dat maakte de huidige situatie zo gevoelig.  In uiterst rechtse kringen in Duitsland is er nog altijd een hardnekkig antisemitisme – af en toe geven politici van de anti-immigratiepartij AfD daar blijk van. En met de grote aantallen migranten uit islamitische landen, waar anti-joodse sentimenten alledaags zijn, is daar een nieuw antisemitisme bij gekomen.  Dat uit zich niet alleen bij demonstraties, maar ook in het dagelijks leven, op scholen waar joodse kinderen worden gepest, of in buurten met veel migranten waar joden vanwege intimidaties niet met keppeltje over straat durven.  „Net zoals moslims als minderheid van anderen verwachten dat zij zich voor hen inzetten”, zei deze week de Berlijnse staatssecretaris Sawsan Chebli, dochter van Palestijnse ouders, „zo moeten zij hun stem duidelijker verheffen als joden in ons land bedreigd worden. De strijd tegen antisemitisme moet ook hun strijd zijn.”  Eerder deze dinsdagavond vond weer een pro-Palestijnse betoging plaats, deze keer op een plein voor het centraal station, met uitzicht op het Kanzleramt. Een paar honderd betogers, de meesten niet ouder dan een jaar of twintig, zwaaide onder toeziend oog van een grote politiemacht met Palestijnse vlaggen en scandeerde „Jeruzalem Palestijns”.  Na anderhalf uur ging men uiteen, problemen hadden zich niet voorgedaan, er was geen vlag verbrand.  President Trumps erkenning van Jeruzalem als hoofdstad van Israël heeft niet tot veel conflict geleid. In Den Haag, hebben enkele honderden mensen dinsdag betoogd voor de Palestijnse zaak, zonder incidenten. Ook in Libanon gingen mensen de straat op, ordetroepen zetten zondag traangas in tegen betogers. In Jakarta demonstreerden duizenden tegen Trumps besluit. In de Gazastrook was het dit weekend onrustig. Vier Palestijnen werden gedood en er vielen honderden gewonden na Israëlische represailles om het afschieten van raketten. Een Palestijn verwondde een beveiliger met messteken.",politics
"Tweedejaars studenten gaan steeds minder vaak op kamers wonen. Dat blijkt uit een onderzoek van Kences, het kenniscentrum voor studentenhuisvesting. Volgens Kences speelt hierbij het leenstelsel een grote rol. Studenten moeten lenen voor hun studie en ook voor het wonen op kamers. Wat vind je hiervan?  Zonde, op kamers wonen is gezellig  Zonde, op kamers wonen is goed voor de zelfstandigheid  Wat is het probleem? Dan blijven ze gewoon wat langer thuis wonen  Een groep studenten heeft via Facebook de oproep gedaan om vrijdagavond massaal te komen dansen op Eftelingdeuntjes op Amsterdam CS. Ga jij lekker los op die deuntjes?",business
"Zondag 24 september, 21.50 uur op NPO3.  Arjen Lubach remixt de actuele week in dertig minuten, laat ondergesneeuwde verhalen smelten en maakt brekend nieuws weer heel. Vanuit theater Bellevue in Amsterdam: Zondag met Lubach, zo goed als nieuws.  Deze week De meeste drugslabs bevinden zich in Brabant. Nu de onder- en bovenwereld steeds meer vermengd worden mogen de Brabantse politici, met de gemeenteraadsverkiezingen in het vooruitzicht, goed opletten. Verder pleit Arjen voor privatisering van het koningshuis en probeert de VVD nieuwe leden te werven.",entertainment
"Twee katten zijn drijfnat aangetroffen bij het vuilnis op de Rustenburgerstraat. Ze zijn daar gedumpt, schrijft Dierenambulance Amsterdam vanmorgen.  De katten hadden zoveel klitten dat de medewerkers van de dierenambulance het geslacht niet konden bepalen. Vermoedelijk gaat het om twee poezen, maar dat is nog niet zeker. De dieren hadden geen chip.  'Wij zijn verdrietig', schrijft de dierenambulance op Facebook. 'Wat je situatie ook is, laat je dier niet op deze manier de dupe zijn. De katten zaten samen in een kattenkistje.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"De onderdirecteur van de FBI, Andrew McCabe, is maandag vervroegd met pensioen gegaan. President Donald Trump beschuldigde hem van partijdigheid. Andere Republikeinen hebben Rod Rosenstein in het vizier, die als onderminister van Justitie eindverantwoordelijk is voor het onderzoek naar de Russische bemoeienis met de Amerikaanse verkiezingen.  Door:Michael Persson29 januari 2018, 21:51  Trumps woordvoerder Sarah Sanders liet maandag weten dat het Witte Huis 'niet betrokken' was bij het vertrek van McCabe, maar wel dat er 'zorgen' waren over de op één na hoogste functionaris van de FBI.  Trump heeft McCabe maandenlang via Twitter aangevallen omdat hij partijdig zou zijn. 'Hoe kan FBI-onderdirecteur Andrew McCabe, de man die, samen met de lekkende James Comey, de leiding heeft over het Phony Hillary Clinton onderzoek (inclusief haar 33.000 illegaal gewiste e-mails), $700.000 krijgen voor de campagne van zijn vrouw, afkomstig van Clinton-marionetten tijdens het onderzoek?', twitterde Trump in december.  De vrouw van McCabe kreeg in 2015 470 duizend dollar van een aan Clinton-gelieerd fonds, toen zij als Democraat campagne voerde voor een Senaatszetel in haar staat Virginia. McCabe kreeg later (nadat zijn vrouw de race verloren had) als onderdirecteur van de FBI de leiding over het onderzoek naar de e-mails van Clinton. Hij verschoonde zich daarvan een week voor de presidentsverkiezingen in 2016. In deze theorie zou dus ook Comey, die vlak voor de verkiezingen het onderzoek naar Clinton heropende, op de hand van Clinton zijn geweest.  De verdachtmakingen jegens McCabe staan niet op zichzelf. De afgelopen maanden hebben Republikeinen een zaak opgebouwd om aan te tonen dat hoge functionarissen bij de FBI een 'deep state' of 'geheim genootschap' hebben gevormd dat losstaat van de rechtsorde. Ze wijzen daarbij op sms-jes tussen twee FBI-functionarissen die een affaire hadden en zich denigrerend uitspraken over Trump. De man in kwestie werd door Trump-onderzoeker Robert Mueller van het onderzoek afgehaald.  Het nieuwste verzamelpunt van het Republikeinse wantrouwen is een memo, opgesteld door Republikeins Congresman Devin Nunes, waaruit weer zou blijken dat de FBI partijdig is door in 2016 Trump-medewerker Carter Page af te luisteren, op basis van het Steele-dossier (dat met de plasseks), deels gefinancierd door Democraten. Rod Rosenstein, die daarvoor toestemming gaf, krijgt in dat memo de zwarte piet toegespeeld, onthulde The New York Times zondag. En Rosenstein is de baas van Mueller. Dus.",politics
"Strandt het ministerschap van Halbe Zijlstra (Buitenlandse Zaken, VVD) al na vier maanden? Dat is niet ondenkbaar nu zijn positie ernstig verzwakt is door een leugen over de Russische president Poetin. Deze dinsdag moet Zijlstra zich verantwoorden tegenover een Tweede Kamer waarin zowel de oppositie als zijn eigen coalitie hem zijn verzinsel ernstig kwalijk nemen.  Maandag gaf Zijlstra tegenover de Volkskrant toe jarenlang een verzonnen verhaal te hebben verteld over een ontmoeting met Poetin. Hij zou in 2006 aanwezig zijn geweest bij een gesprek in Poetins datsja met toenmalig Shell-baas Jeroen van der Veer. Bij die gelegenheid zou Poetin zijn visie hebben ontvouwd op een ‘Groot-Rusland’. „Dat is Rusland, Wit-Rusland, Oekraïne en de Baltische staten”, citeerde Zijlstra de Russische president op een VVD-congres in 2016. „En Kazachstan was nice to have.”  Zijlstra’s bekentenis komt op een buitengewoon ongelukkig moment: woensdag heeft hij in Moskou een ontmoeting met de Russische minister van Buitenlandse Zaken Lavrov. In een gesprek met journalisten zei Zijlstra maandag dat zijn leugen „dom” en „stom” was geweest.  Voor Zijlstra illustreerde de datsja-anekdote dat Rusland een groot gevaar vormt voor de veiligheid van West-Europa. Hij moet nu toegeven dat hij het verhaal nooit uit de mond van Poetin heeft gehoord. Het kwam van een aanwezige in de datsja, wiens identiteit hij wilde beschermen omdat dit „consequenties zou kunnen hebben voor zijn bedrijf.”  Zijlstra benadrukt dat Poetin volgens zijn bron de uitspraken over Groot-Rusland wel degelijk gedaan heeft. Dit zou volgens hem in een mail staan die Van der Veer zondag ter bevestiging aan de Volkskrant heeft gestuurd. In deze mail, waarover ook NRC beschikt, schrijft Van der Veer dat de door Zijlstra gegeven weergave van zijn woorden „qua strekking” klopt. Maar hij zegt zich „niet te herinneren” hoe hij „de specifieke landen” destijds aan Zijlstra heeft verteld. „Nice to have is niet een zegswijze van mij”, voegt Van der Veer nog toe. In een sms aan Zijlstra zou Van der Veer de landen wel bevestigd hebben.  De Volkskrant, die de naam van Van der Veer als bron maandagavond onthulde, zegt dat deze nu beweert dat Zijlstra zijn uitleg verkeerd begrepen heeft. Poetins opmerkingen over Groot-Rusland zouden vooral „historisch bedoeld” zijn. De conclusie dat Poetin agressieve geopolitieke ambities heeft in de Baltische staten is volgens Van der Veer „niet aan mij noch mijn woordgebruik”.  Zijlstra toonde zich maandag nederig: hij wilde niet op voorhand zeggen of hij geloofwaardig kan aanblijven als minister. Vooralsnog laten zijn eigen VVD en de andere coalitiepartners, die hij zondag al persoonlijk inlichtte over het aanstaande nieuws, Zijlstra niet vallen. Maar ze veroordelen zijn leugen wel in ongekend harde bewoordingen. Gert-Jan Segers (ChristenUnie) spreekt zelfs van een „kwalijke inschatting”. Ook premier Rutte, al enkele weken op de hoogte van Zijlstra’s verzinsel, noemt het „een grote fout”.  De redenen die Zijlstra’s coalitiepartners aanhalen voor hun steun, klinken ingestudeerd en bedoeld om de coalitie niet in problemen te brengen. Zijlstra heeft de leugen niet als minister verteld maar in zijn vorige politiek leven als fractievoorzitter (Segers). Hij heeft gelogen, maar de gebeurtenis heeft wél plaatsgevonden (Buma, CDA). De Russen liegen ook altijd, „en ik moet de eerste Rus nog ontmoeten die zijn fout rechtzet” (Pechtold, D66).  Hun frustratie is begrijpelijk. Zijlstra is het gezicht van Nederland in het buitenland, en in het diplomatieke circuit is een jokkende minister van Buitenlandse Zaken geen aanbeveling. Zijlstra zal het Kremlin niet meer geloofwaardig kunnen beschuldigen van het verspreiden van desinformatie over de toedracht.  Zijlstra’s bekentenis zou fataal kunnen zijn voor de campagne van Rutte III tegen nepnieuws. Minister Kajsa Ollongren (Binnenlandse Zaken, D66) waarschuwt sinds haar aantreden voor oneigenlijke Russische beïnvloeding van de Nederlandse publieke opinie.  Controverse rond uitspraken Zijlstra In het nieuws 4-5Commentaar pagina 17",politics
"KRUININGEN - De familie Jansen schakelde in februari Recherchebureau Zeeland in om 'feitenonderzoek' te doen naar het conflict tussen oud-diaken en kerkenraadslid Henk Jansen en dominee Gerrit Bredeweg.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Voormalig politieinspecteur Hans Radojewski, eigenaar van het bureau, noemt zijn onderzoek 'kerkrechtelijk': het staat los van de rechtszaak die Jansen later aanspande vanwege de tuchtmaatregelen die de kerkenraad hem oplegde. Jansen kreeg in die zaak grotendeels gelijk.  ,,Het doel van mijn onderzoek was om de geruchtenstroom in te dammen. Ze wilden dat een onafhankelijk persoon de onderste steen boven haalde”, legt Radojewski uit. Piet Jansen (broer van Henk), die de woordvoering doet namens de familie, licht toe: ,,Niemand in de familie twijfelt aan Henk, maar dingen moesten bewezen worden. Daarom hebben we het recherchebureau gevraagd zaken voor ons uit te zoeken. Een recherchebureau is geregistreerd en moet een vergunning van het ministerie hebben. Zo wilden we de onpartijdigheid waarborgen.”  Radojewski heeft een kleine twintig mensen uit verschillende kerkgemeenten geïnterviewd over het conflict. Hij heeft Bredeweg en de kerkenraad ingelicht over zijn werkzaamheden. ,,Maar niemand uit het kamp Bredeweg heeft zich gemeld om mee te werken”, zegt hij.  Tal van speculaties gaan rond over de vondst van de apparatuur onder de auto van dominee Bredeweg van de Gereformeerde Gemeente in Kruiningen. Het zou het werk zijn van een privédetective, zeggen sommigen. Hans Radojewski van Recherchebureau Zeeland vindt dat hoogst onwaarschijnlijk. ,,Zoiets mág helemaal niet. Met zulke suggesties wordt de branche beschadigd.”  De familie Jansen en het recherchebureau willen niet ingaan op de uitkomsten van het onderzoek. De resultaten zijn wel gedeeld met de classis waar de Gereformeerde Gemeente onderdeel van is. ,,Die heeft het rapport afgewezen als bewijsgrond”, zegt Piet Jansen. ,,Maar het heeft er wel voor gezorgd dat ogen open zijn gegaan.” Een commissie van de regionale kerken doet op dit moment zelf een onderzoek naar het conflict.  De advocaat van dominee Bredeweg was donderdagavond niet bereikbaar voor een reactie op het onderzoek van het recherchebureau.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Dinsdag, 19 september 2017 om 10:12  Anderlecht is op zoek naar een nieuwe trainer na het vertrek van René Weiler. Aad de Mos vindt dat de Belgische topclub een lijntje moet uitgooien naar Frank de Boer, die onlangs door Crystal Palace al na 77 dagen na zijn aanstelling ontslagen werd.  Na een tegenvallende start van de competitie was de positie van Weiler onhoudbaar geworden en hield hij de eer aan zichzelf. De Mos ziet De Boer wel werken in de Belgische competitie. “Hij kan zijn carrière nieuw leven inblazen, en de Jupiler Pro League is ideaal voor hem. Hij is een goede trainer en spreekt de taal”, aldus De Mos tegenover Het Laatste Nieuws ""Maar de ideale kandidaat is Hein Vanhaezebrouck. Anderlecht en Gent kunnen zeker een gesprek aangaan, aangezien Louwagie en Van Holsbeeck elkaar goed kennen.”  Peter Vandenbempt, sportjournalist van Sporza ging maandag al in op de naam van De Boer. ""De Boer was afgelopen zomer topkandidaat bij Club Brugge om Michel Preud'homme op te volgen. Blauw-Zwart was bereid om lang te wachten, maar had het gevoel dat De Boer enkel wilde komen als hij niet anders kon"", legt hij uit. ""Hij had zijn eieren gelegd in het mandje van de Premier League. Dat lijkt me geen goede basis om aan de slag te gaan bij een club als Anderlecht.""  Anderlecht zou een prima nieuwe opstap zijn voor Frank de Boer. Wel denk ik dat Anderlecht hem dan de kans moet geven om te gaan bouwen. Het kan zijn dat ze hierdoor een aantal punten gaan verliezen omdat ze wedstrijden gelijk gaan spelen die ze eigelijk hadden moeten winnen.  En daar maak je dus een aardige denkfout , goed bouwen begint met goed communiceren en dat is precies waar het bij de Boer aan schort. Mijn advies zou zijn ga eerst eens op een cursus communicatie , rond die succesvol af doe daarna een cursus psychologie en ga dan weer eens om je heen kijken qua clubs.  Ben ik niet met je eens. Ik denk dat de boer geweldig zou passen bij een mooie club als Anderlecht!  Hij gaat dan denk ik weer in een vergelijkbare positie komen als bij Ajax, waar hij uitermate succesvol was. Ook anderlecht is een club uit de hoofdstad, met een rijke historie en de grootste achterban. Iedereen zal dat net als in zijn tijd bij onze Amsterdamse vrienden nauwlettend in de gaten houden en ik verwacht dat Frank de Boer het daar best wel eens goed kan gaan doen.  Frank de Boer is echt wel een vakman als trainer. Hij leidt echter aan dezelfde ""ziekte"" als zijn voetbalvader Louis. Het is his way or the highway en dat werlkt leuk in NL met jonge spelrtjs. Maar in de Premier League of bij Inter ga je dan op je bek.  En bij Anderlecht, wat gewoon een moeilijke club is met een echt Brusselse mentaliteit gaat dat ook niet goed. Want de Belgische cultuur ligt mijlenver af van de Noord Hollandse botte brom-mentaliteit van Frankie en co.  Ben ik volledig met je eens Clark, maar dat is dan een keuze van Anderlecht. Mochten ze ervoor kiezen om de Boer aan te trekken dan weten ze (als het goed is) waar ze aan beginnen. Al bleek het bij Crystal Palace en Inter al dan ze dat blijkbaar niet wisten. Voordat een club met de Boer in zee gaat moeten ze duidelijk een bepaalde visie afspreken, anders moeten beide partijen er niet eens aan willen beginnen.  de vader is vaak beter dan de zoon...frank had weer een mooiere voetbalcarriere... Waar het om gaat is dat ze beiden door hun koppigheid en toch wel Nlse arrogantie altijd in de problemen komen en ook niet geschikt zijn voor het hedendaagse inyternationale topvoetbal. Daar moet je juist een meester zijn in het omgan met verschillende culturen en karakters. Dat kunnen zowel Louis als Frank (op hun niveau) niet.  Ik zie Bayern Munchen nog wel als ideale club voor de Boer. Dan weet hij dat hij elk jaar de titel bij kan schrijven en dan kan hij ook mooi de Bundesliga leegkopen (wat Bayern nu al doet). Bayern Munchen is daarnaast een voetballend team dat geen kick en rush speelt, zoals bij Crystal Palace. Bayern Munchen wil voetballen en Frank de Boer heeft best wel de voetbalintelligentie om Bayern te coachen, maar of Bayern dat wil, is een ander. Ook moet de Boer dan wel de duitse taal beheersen.  Ben bang dat hij het meent. Zelfs bij Bayern met een team dat gesettled is zal hij het verprutsen met zijn eigenwijze speelstijl. Zie hem ook niet de ideale coach om met vedettes als Ribery of Lewandowski om te kunnen gaan.  Zelfs een achterlijke randdebiel met 1 hersencel kan met 2 vingers in neus kampioen worden met Bayern. Welke trainer er ook traint, dus dan kan Frank de Boer ook prima de job aan. Bayern Mã¼nchen heeft de Bundesliga al lang en breed verpest door de hele concurrentie leeg te kopen. Elke trainer, zelfs Alfred Schreuder of Ronald Waterreus, kan makkelijk kampioen worden als coach van Bayern Mã¼nchen, dus dan kan Frank de Boer daar ook prima werken. Wel moet hij dan beter de Duitse taal beheersen. Alleen zal Bayern waarschijnlijk Frank de Boer niet willen, want zij willen gewoon een bewezen top coach, maar het maakt in principe niet uit wie de coach van Bayern Mã¼nchen wordt, want kampioen wordt je toch makkelijk daar. Puur omdat de Bundesliga een grote grap is!  Dat hij de laatste 4 jaar niet presteert, is geen speld tussen te krijgen. Dat hij niks laat zien als hoofdcoach is wel iets te kort door de bocht, met de 4 titels in gedachten. Ja, het voetbal was niet heel aantrekkelijk, maar hij pakte ze wel. Anderlecht is denk ik ook niet te groot, Ajax is ook niet te groot voor De Boer imo.  Hoopte jij dat echt wel dan? Want aan je reacties te lezen is je leven gevuld met nogal veel negativiteit. Anderlecht is Niveau Ajax. Moeten kampioen worden en CL spelen. Ook het voetbal moet goed zijn, maar niet in die mate als bij Ajax denk ik. Dit is vgm de perfecte opportuniteit voor Frank. Anderlecht heeft veruit het beste materiaal in België.  Laten we nou eens stoppen met Mr de F de Boer, door te denken dat hij een top trainer is.oke stel dat hij een toptrainer is laat hem dan zijn kunnen tonen bij Roda of Twente, niet dat die hem willen hebben maar je bent pas goed bezig als je met weinig middelen kan laten zien dat jou theorie werkt.  Zelfs bij Anderlecht zou hij falen. De landstitels bij Ajax camoufleren zijn tactische onkunde en incapabele managers-technieken. Maar hopelijk joint hij Anderlecht alsnog, zodat al degenen die hem verdedigen wederom zullen zien dat hij beter kan gaan kappen met dit vak.  Laten we eerlijk zijn. Het Ajax van de Boer had het ook afgelegd tegen dit Feyenoord. Dus Ajax heeft dat echt niet allemaal aan de Boer te danken, ook aan het afweten van de rest. Dat word nu langzaamaan duidelijk  Ik weet niet goed wat te denken van Frank de Boer, je hoort constant dat hij echt saai voetbal brengt maar wel prijzen pakt. Maar daar wringt het schoentje net, we willen een coach die mooi voetbal brengt, nog liever dan iemand die prijzen pakt.  Ik hoop vurig op Heintje!, Speelt het voetbal dat de anderlecht supporters willen zien, en kent de belgische competitie. Hopelijk kopen ze zijn clausule af....  FDB wil het wel allemaal voetballend oplossen, dus dan krijg je misschien saai maar wel verzorgd voetbal. Zeker een upgrade ten opzichte van het negatieve spel van Weiler. En als je daarmee kampioen kan worden in Nederland dan kan je dat ook in Belgiã«.  Grootste twijfel die ik bij hem heb is zijn talenkennis en stuurse omgang met de pers. Ik vermoed dat zijn Frans nog van een slechter niveau zal zijn dan Engels en door het missen van nuancering zou ie snel de Franstalige pers tegen zich in het harnas jagen. Van Holsbeeck gaf bv gisteren in Extra Time aan dat dit bij Weiler ook een probleem was.  De Boer heeft afgelopen zijn glazen ingegooid in Belgie. Zeer arrogant gehandeld naar Club Brugge. Zelf zie ik onze vriend Heintje het wel doen. Deze man kent de competitie als zijn broekzak, heeft in Europa naar behoren gepresteerd. Frank DB kent de Belgische competitie niet en in Europa heeft hij zowel bij Ajax en Inter zwaar teleurgesteld. Frank DB moet ff een jaartje rust nemen en ook niet onbelangrijk hij wordt door Palace doorbetaald (zijn volledige contract was 6.6m waard, dat wordt waarschijnlijk in zijn geheel uitbetaald)  Het is wel erg triest gestekd met je als trainer als de belgisch competitie jou ideale niveau is.... maar goed die man is een tactisch onbenul;geen peoplemanager en een one trick pony. Dus misschien is belgie wel perfect. Bij de subtop welteverstaan",entertainment
"Scheuren in de Amsterdamse coalitie: D66, de grootste partij in de raad, keert zich tegen de woningbouwplannen van SP-wethouder Laurens Ivens.  Door:Michiel Couzy12 juli 2017, 20:05  In de plannen is te weinig aandacht voor Amsterdammers met een middeninkomen, zei fractievoorzitter Reinier van Dantzig woensdagavond in de raadscommissie Wonen.  De onenigheid in de coalitie werd zichtbaar tijdens de behandeling van de zogenoemde Woonagenda 2025, waarin Ivens een visie formuleert op de Amsterdamse woningmarkt.  Belangrijk voorstel in deze agenda is om bij nieuw te bouwen woningen een verdeling te hanteren van 40 procent sociale huur, 40 procent voor middeninkomens en 20 procent koop.  PrognosesD66, die met SP en VVD het college vormt, is voor de 40 procent middeldure woningen, maar vindt dat de plannen teveel sociale woningbouw bevatten. Uit de analyse van Ivens blijkt dat de behoefte aan sociale woningbouw in 2025 groter zal zijn dan het aanbod. Volgens Van Dantzig 'rammelt' deze analyse.  Ook het Economisch Instituut voor de Bouw 'herkent de prognoses niet'.""Zoals het stuk nu voorligt, kunnen we niet voor stemmen,"" aldus Van Dantzig.  Ook coalitiepartij VVD heeft nog wat vragen over de plannen en het CDA is uiterst kritisch. De linkse fracties, onder wie oppositiepartijen PvdA en GroenLinks, zijn positief over de 40 procent sociale huur. Zij moeten de plannen van Ivens gaan redden, want de meerderheid is wankel.  Wordt volgende week vervolgd in de plenaire vergadering van de gemeenteraad.",politics
"’Het mooie van het vak? De voldoening een kunstwerk in een vreemde taal tot een kunstwerk in de eigen taal te maken. Je moet in elk geval van lezen houden, want nooit lees je een boek zo intens als wanneer je het vertaalt.”  Aan het woord is Marja Wiebes, vertaalster van beroep.  Zij en haar collega Margriet Berg kregen onlangs van het Internationale Vertaalcentrum voor Russische literatuur te Sint-Petersburg een onderscheiding voor de ’beste vertaling vanuit het Russisch uit de afgelopen drie jaar’ voor hun vertaling ’Werken’ van Anna Achmatova (uitgeverij Van Oorschot).  Het is alweer de derde prijs voor Wiebes. Vorig jaar nog won zij de Martinus Nijhoff Prijs, de jaarlijkse trofee voor de beste vertaling van een literair werk uit of naar het Nederlands. Wiebes vertaalde onder meer ’Oorlog en Vrede’ van Tolstoj (samen met Yolanda Bloemen) en werk van Trotski, Sjamalov en Tsjechov.  Een onderscheiding als de Martinus Nijhoff Prijs of die van het Russisch Vertaalcentrum is een vorm van waardering die beoefenaars van dit vak verder niet veel krijgen. Het imago van de vertaler blijft immers dat van de ondergewaardeerde eenling; het is een verscholen vak. „Je staat als vertaler inderdaad meestal niet prominent op het boek vermeld. Het is nu eenmaal een beroep in de luwte en veel mensen realiseren zich niet wat erbij komt kijken”, zegt Wiebes.  Wat erbij komt kijken, is volgens haar vooral geduld. „En je moet meer dan één soort goed Nederlands kennen. Bij het vertalen van een moderne Rus kom je automatisch ook bij moderner Nederlands terecht.”  Bij het vertalen van poëzie wordt bovendien een flinke dosis ’empathisch taalvermogen’ verlangd. Aanvoelen wat de dichter heeft bedoeld. „Aanvoelen ook welke woorden je niet gebruikt. Een woord als ’kluns’, dat doe je niet bij poëzie. Bij het Russisch is het nog eens een apart verhaal omdat die taal kort is en geen lidwoorden kent.”  Iets van de schrijver afweten, is volgens Wiebes eveneens van wezenlijk belang. „Tolstoj sprak bijvoorbeeld deftig. Dat moet je in de gaten hebben als je met zijn werk aan de slag bent.”  Als je aan een vertaling in één oogopslag kunt zien wie de vertaler is, wordt nogal eens gesteld, dan is het geen goede vertaling.  Maar Wiebes merkt dat dat vrijwel niet meer voorkomt. „Vroeger vertaalden ze wat bloemrijker en was de hand van de vertaler erin terug te lezen. Daar zijn we nu wel vanaf. Het is minder opgeklopt.”  Voor het zover was dat een al te vrije invulling van de taal uit de mode raakte, is wel de nodige strijd geleverd. Karel van het Reve, destijds Wiebes’ hoogleraar Slavische talen en letterkunde aan de Universiteit van Leiden, ging daarin voorop. „Samen met Van het Reve vormden we een groepje dat pleitte voor meer sobere Russisch-Nederlandse vertalingen.”  Het moest anders dan collega Charles B. Timmer het deed, destijds dé man in dit ambacht. Wiebes benadrukt dat Timmer ontzettend veel gedaan heeft en wel degelijk van betekenis is geweest. Zo was hij een van de eersten die Russische literatuur rechtstreeks uit de moedertaal naar het Nederlands transformeerden, waar het destijds nog gebruikelijk was dat dit via de Duitse, Franse of Engelse vertalingen verliep. „Maar om met Karel van het Reve te spreken: ’Timmer strooide wel erg met de peperbus van uitdrukkingen’. Dan stond er bijvoorbeeld ’Het is bedtijd’, maar daar maakte hij dan van ’Het is zo langzamerhand tijd om de koffer op te zoeken’.”  Van het Reve, die na zijn emeritaat samen met zijn andere studenten regelmatig bij Wiebes thuis over de vloer kwam om gedichten te vertalen, is belangrijk geweest voor Wiebes’ beroepskeuze. Zijn enthousiasme en ontspannen uitstraling waren aanstekelijk. „Ik weet niet of ik er anders wel aan gedacht zou hebben om voor dit vak te kiezen.”  En het beeld van de eenzaam voortploeterende vertaler op de zolderkamer? Herkent Wiebes zich daar in? „Samenwerken is voor mij juist heel belangrijk. Ik doe bijvoorbeeld veel met collega-vertaalsters Yolanda Bloemen en Margriet Berg. We zitten dan vaak naast elkaar als we aan de slag gaan. Zo blijf je allebei scherp.”  Wiebes (74) kan zich voorstellen dat niet iedere jongere in eerste instantie denkt aan het vak van vertaler bij hun beroepskeuze. „Je moet er zin in hebben. Maar als je eenmaal bent begonnen, wil je er niet meer mee ophouden en steeds meer boeken vertalen.”  Ook wijst Wiebes, die naast haar vertaalinkomsten ook AOW heeft, op het belang van subsidies. „Als er geen Fonds voor de Letteren-beurzen bestonden, kon niemand van het vertalen van literatuur bestaan.”  Maar uiteindelijk zijn het toch de uitgevers die het beroep hoog moeten houden.  Wiebes prijst Wouter van Oorschot dan ook voor zijn durf om dichtbundels als die van Achmatova uit te geven. „Dichtbundels verkopen in Nederland meestal slecht. Dus zolang er nog uitgevers bestaan die hun nek durven uitsteken voor echte literatuur, zal het wel meevallen met het vak.”  Trouw.nl is vernieuwd. Vanaf nu is onbeperkte toegang tot Trouw.nl alleen voor (proef)abonnees.  Deel dit artikel  Advertentie  Maak vrijblijvend een profiel aan en krijg gratis 2 maanden toegang tot Trouw.nl.  Het e-mailadres bij dit profiel is nog niet bevestigd. Een link om te bevestigen kun je vinden in je inbox.Ben je de link kwijt? Vraag hier een nieuwe aan.",entertainment
"TILBURG - Een medewerker van Audi Centrum Tilburg heeft eerder deze week een wel heel ongelukkig ongeval gehad. Voor de deur van de dealer reed hij met behoorlijke snelheid tegen een paaltje en belandde er vervolgens bovenop. De beelden staan sinds donderdag op videosite Dumpert en werden in een middag tijd al meer dan vijftigduizend keer bekeken.  De Audi, die volgens de directeur van het bedrijf pas een paar weken oud was, raakte flink beschadigd maar de bestuurder raakte niet gewond en kon na het ongeluk gewoon uitstappen.",entertainment
"RUMBEKE In Rumbeke is deze namiddag een man van 46 om het leven gekomen toen hij werd gegrepen door een trein. De man liep al telefonerend met zijn zoon een gesloten overweg over. Het jongetje bleef ongedeerd.  Volgens een getuige wandelde de man al telefonerend met zijn zoontje naar de overweg aan de Mandellaan. Beiden hadden een fiets aan de hand. Hoewel de slagbomen neergingen en even later ook de aankomende trein een waarschuwingssignaal liet horen, stapte de man onverminderd verder. Mogelijk was hij verstrooid, onderzoek moet dat uitmaken. Voor de ogen van zijn zoontje werd hij gegrepen door de trein.  De man overleed ter plaatse, het jongetje bleef ongedeerd en werd opgevangen door de dienst slachtofferhulp van de politie. Een kleine honderd gestrande reizigers op de lijn Kortrijk-Brugge werden door de brandweer geëvacueerd en met bussen naar het station van Roeselare overgebracht. Door het ongeval is het treinverkeer onderbroken. Dat zal nog een hele tijd duren.",entertainment
"De opkomst van de netwerksamenleving vraagt een fundamenteel andere houding en werkwijze van de overheid. Gezag staat onder druk, burgers zijn eigenwijzer dan ooit, lokale kracht manifesteert zich overal. De enige zinvolle aanpak voor overheden lijkt: meebewegen, swingen met lokale kracht.  Een van de mooiste oneliners van de Rotterdamse hoogleraar transitiemanagement Jan Rotmans is: we leven niet in een tijdperk van verandering maar in een verandering van tijdperk. Wie goed om zich heen kijkt, kan daar inderdaad nauwelijks omheen. Oude systemen - van energie tot zorg - lopen vast in een niet duurzame en daardoor te dure manier van werken. Overheden reageren daar niet altijd adequaat op: soms helemaal niet, vaak te traag, nog vaker met vormen van paniekvoetbal. Burgers op hun beurt zijn niet langer de drager van instituties maar hooguit gebruikers. In de afgelopen decennia van marktwerking zijn ze op het schild gehesen als 'cliënten'. Ten opzichte van de instellingen voor zorg en welzijn zijn ze zich gaan gedragen als kritische consumenten.  Ons land bruist van de initiatievenToch hebben burgers zich niet alléén maar verschanst in een hun opgedrongen consumentisme, veel van hen gaan daarnaast schijnbaar onverstoorbaar hun eigen gang als (co-)producent. Ze preluderen op het falen van de grote, verticale systemen door zelf arrangementen te organiseren. Je ziet dat aan de talloze energiecollectieven, de zorgcoöperaties, de Thomashuizen en andere voorzieningen in eigen beheer, de burenhulpcentrales, de bewonersbedrijven; ze nemen buurthuizen, zwembaden, leeszalen en andere nutsvoorzieningen in eigen beheer. Ze doneren hun geld niet meer aan Oxfam Novib maar beginnen hun eigen schooltje of weeshuis in Zambia of Roemenië.  Kortom: waar enerzijds de overheid en de publieke voorzieningen moeizaam de schaarse collectieve middelen verdelen, bruist anderzijds ons land van de initiatieven. Die komen van onderop, zijn horizontaal georganiseerd en werken volgens het motto 'Do it ourselves': collectief en met een sterk ontwikkeld gevoel van eigenaarschap. Ze stralen uit: dat publieke domein, die wereld is van ons, die maken we zelf en daar zijn we trots op.  De beleidsmakers hebben met hun wantrouwen wel een puntOverheden en maatschappelijke organisaties kunnen daar maar moeilijk mee uit de voeten. Dat heeft er voor een deel mee te maken dat die nieuwe vormen van lokale kracht moeilijk te sturen zijn. Ze laten zich niet inpassen in verstrekkingen en beleidsplannen. Met andere woorden: je kunt er niet op rekenen. Dat laatste vertaalt zich bij veel beleidsmakers in een vorm van wantrouwen. Leuk, al die burgerinitiatieven! Lekker, gereedschapsuitleen en burenhulp via het internet, maar wat heb je eraan als de nood echt aan de man komt?  Burgerinitiatieven missen massaDaarmee hebben die beleidsmakers wel een punt. Wat betreft massa stellen burgerinitiatieven in bijvoorbeeld de zorg nog niet veel voor, de voorbeelden zijn niet meer dan miniatuurtjes als je ze vergelijkt met de grote zorginstellingen. De dominante logica is nog steeds die van de verticale instellingen.  Een ander veelgehoord bezwaar is, dat zulke initiatieven vooral komen van OSM, ons soort mensen: goedopgeleide, redelijk welgestelde burgers die het goed met de wereld voor hebben maar toch in eerste instantie voor zichzelf zorgen. Hun kunstje wordt bewonderenswaardig gevonden, maar helaas: je kunt het niet herhalen of zorgen dat anderen het herhalen.  Een derde bezwaar hangt daarmee samen. Omdat een blauwdruk voor lokale kracht ontbreekt, zullen op uiteenlopende plekken uiteenlopende initiatieven genomen worden. Dat betekent dat er diversiteit ontstaat. En dat roept terecht de vraag op hoe we dan omgaan met elementaire waarden als kwaliteit en gelijke toegang.  Hoe heerlijk, die veelbelovende alternatieven voor de verzorgingsstaatDit zijn nog maar een paar kwesties. Er zijn er meer. Zo wijzen Jan Willem Duyvendak en Evelien Tonkens er terecht op dat zorg overlaten aan burgerkracht in veel gevallen betekent: vrouwen voor het karretje spannen. Het maakt bij elkaar duidelijk dat je niet kritisch genoeg kan zijn op de waarde en betekenis van die lokale kracht. De overheid is nog steeds de belangrijkste waarborg voor rechtvaardigheid, gelijkheid en mogelijk zelfs kwaliteit.  Maar aan de andere kant: hoe heerlijk is het niet dat naast dat krakend en op faillissement afstevenende systeem van de verzorgingsstaat veelbelovende alternatieven opbloeien! En dat zoveel regionale en stedelijke bestuurders blaken van zelfvertrouwen in het vermogen om hun eigen boontjes te doppen, beter dan de rijksoverheid dat kan. Zou het niet van hooghartige waanzin getuigen om deze overvloed te laten lopen?  Te meer daar ook op de prestaties van de verzorgingsstaat best een en ander valt af te dingen. In historisch opzicht is er zelfs veel voor te zeggen dat het meeste initiatief op sociaal terrein altijd al van burgers is gekomen en dat de meeste oplossingen voor sociale problemen regionaal en stedelijk zijn ontwikkeld. De verzorgingsstaat zoals we die de afgelopen decennia hebben leren kennen (met zijn nadruk op dienstverlening waarbij en passant de burger wordt vastgepind in de rol van consument) zou je met enig recht als een historische afwijking kunnen beschouwen.  Paradox bij de overheidDaarmee ligt levensgroot de vraag op tafel wat de rijksoverheid aan moet met al die druistige, diverse, onvolgroeide, onstuurbare vormen van lokale kracht. Duidelijk moge zijn dat met name het rijk daar tot op heden niet handig mee is. In het essay 'Swingen met lokale kracht', wijzen we erop dat er de afgelopen vijftig jaar twee opmerkelijke paradoxen huizen in het optreden van de overheid in het sociale domein. 'Telkens weer krijgt of neemt ze taken ter hand om die vervolgens zo snel mogelijk weer kwijt te willen. En andersom: telkens als ze taken afstoot, wil ze er zo snel mogelijk weer greep op krijgen. Concrete voorbeelden daarvan zijn de Algemene Bijstandswet, de Welzijnswet, de Sociale vernieuwing, het Grotestedenbeleid en de Wmo. In de kern zijn de redeneringen steeds dezelfde. Bij de uitvoering van sociale taken in de samenleving ontstaat ongelijkheid of doen zich incidenten voor die duiden op een gebrek aan kwaliteit. Pressiegroepen van burgers of de staat zelf achten dat onacceptabel.  De overheid is de enige die gelijke toegang en kwaliteit kan garanderen, dus die moet het maar doen. Dan blijkt echter dat de centrale overheid niet het schaalniveau is waar deze taken het best kunnen worden uitgevoerd, maar dat bijvoorbeeld gemeenten ('dicht bij de burger') - of in voorkomende gevallen de markt of zelfstandige bestuursorganen - daartoe beter in staat zijn. Dus worden er wetten gemaakt of regelingen getroffen die functionele of territoriale decentralisatie van die taken mogelijk moeten maken. Maar nog voor die goed en wel decentraal worden uitgevoerd, dreigen zich toch problemen voor te doen (ongelijkheid of slechte kwaliteit) die door middel van recentralisatie moeten worden opgeheven.'  Wie uit deze vicieuze cirkel wil treden, vervalt al gauw in een soort radicalisme op basis van Verelendung: we laten het gewoon uit onze handen vallen, dan raapt de burger het wel weer op. Loslaten? Terugtreden? Over de schutting gooien? Het lijkt allemaal sterk op elkaar en het valt niet mee een wijs midden te vinden. Dat heeft er uiteraard mee te maken dat de vorming van de verzorgingsstaat een proces was van decennia, dat gaandeweg diep ingesleten patronen heeft gevormd in het maatschappelijk functioneren van overheid, instellingen en burgers. Bovendien hebben zich intussen historische en demografische processen afgespeeld die onomkeerbaar zijn, denk aan de toename van de arbeidsparticipatie van vrouwen en de afname van familiebanden door de toegenomen mobiliteit. Terug in de geschiedenis gaat niet: we moeten voort. Loslaten en terugtreden kan goed gaan, maar het kan ook heel verkeerd aflopen. Blind gokken op de goede afloop is als pokeren over de ruggen van kwetsbaren.  Swingen of meebewegen met lokale kracht is een beter ideeMeebewegen met lokale kracht is een beter idee, of liever gezegd: swingen, met een knipoog naar het meesterwerk van Hans Boutellier, de Improvisatiemaatschappij. Dat swingen is een uitgekiende mix van respect, waardering, aanmoediging, ruimte geven, toekijken maar op zijn tijd ook de andere kant op kijken (willen we alles weten?). Wat er ook niet mag ontbreken is stevige handhaving op zijn tijd.  Immers: swingen moet, maar er zitten voor de overheid wel grenzen aan. De overheid dient zich wel tot de netwerksamenleving te verhouden, daarvoor is geen alternatief. De overheid is echter niet de netwerksamenleving. Sterker nog: misschien is de overheid in de zich ontwikkelende samenleving wel de enige plek waar nou net wél regels, wetten en democratische controle gelden. Dat maakt de overheid evenmin de baas van de netwerksamenleving - die heeft immers per definitie geen centrum van waaruit sturing plaatsvindt, hooguit hubs of knooppunten.  Kortom: dat wordt een beetje houterig swingen, maar dat is nog altijd te verkiezen boven het negeren van de netwerksamenleving of elke poging om er toch de baas over te willen zijn.  Nico de Boer is onderzoeker, beleidschrijver en publicist. Albertine van Diepen is senior adviseur en plaatsvervangend secretaris van de Raad voor Maatschappelijke Ontwikkeling. Lucas Meijs is hoogleraar 'Strategische Filantropie & Vrijwilligerswerk' aan de Erasmus Universiteit en lid van de RMO.Dit artikel is een bewerking van de inleiding die Nico de Boer op 11 juli 2013 in Eindhoven hield bij de overhandiging aan burgemeester Rob van Gijzel van het essay 'Swingen met lokale kracht - overheden en de netwerksamenleving' dat de auteurs schreven in opdracht van de Raad voor Maatschappelijke Ontwikkeling. Dat essay is hier te downloaden.  Trouw.nl is vernieuwd. Vanaf nu is onbeperkte toegang tot Trouw.nl alleen voor (proef)abonnees.  Het e-mailadres bij dit profiel is nog niet bevestigd. Een link om te bevestigen kun je vinden in je inbox.Ben je de link kwijt? Vraag hier een nieuwe aan.",business
"VVD'er Daniel Koerhuis heeft Kamervragen gesteld over de 3,7 ton die is vrijgesteld om de krakers van het ADM-terrein te begeleiden naar een tweejarige tijdelijk locatie. 'Gaat Amsterdam over twee jaar weer zoveel geld geven?', vraagt hij zich af op Twitter.  Als de werkzaamheden in het gebied beginnen, moeten de krakers op zoek naar andere huisvesting. Uit berichtgeving van De Telegraaf blijkt dat de gemeente van plan is om hen te helpen bij het zoeken naar een tweejarige tijdelijke locatie in Amsterdam Noord. Daarvoor zouden raadsleden in het geheim 3,7 ton hebben uitgetrokken.  In vragen aan minister Kajsa Ollongren zegt Koerhuis verbaasd te zijn dat er 'bijna een half miljoen euro wordt uitgegeven om de krakers van het terrein te verwijderen'. Hij benadrukt dat de krakers illegaal op het ADM-terrein wonen en dat dit 'een schending van het eigendomsrecht is'.  Voorlopig nog blijvenVoorlopig mogen de krakers nog wel even op het terrein blijven. De Raad van State oordeelde onlangs dat zij pas hoeven te verhuizen als er een omgevingsvergunning voor de komst van de scheepsbouwbedrijven is afgegeven. Volgens de rechter is nog niet gebleken dat de ondernemingen zich op korte termijn op het terrein zullen vestigen.  De rechter nam ook mee dat de ongeveer 200 krakers (waaronder kinderen) al zo'n 20 jaar wonen en werken op het terrein. Bij ontruiming zullen zij 'geen vervangende huisvesting hebben en de uitvoering van het handhavingsbesluit voor hun onomkeerbare gevolgen met zich brengt'.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",politics
"BREDA - Het is maar goed dat Ward van der Schoot (18) uit Breda zich voor de zekerheid had ingeschreven op de universiteit van Utrecht. Niet omdat hij daar nu de wiskundeopleiding gaat volgen. Maar na maanden wachten kreeg hij vandaag te horen dat hij is aangenomen op de University of Cambridge in Engeland.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  ""Nu kan ik vanavond gaan feesten tijdens de introductieweek in Utrecht. Als back-up had ik me daar ingeschreven. De wiskundeopleiding staat goed bekend. Maar mijn eerste doel is altijd Cambridge geweest. Nu ik daar aangenomen ben heeft mijn andere inschrijving wel voordelen. Vanavond op stap met vrienden.”  De Bredanaar is opgelucht. ""In de mail stond dat de resultaten van mijn wiskundetoetsen in Brussel goed waren en dat ik was aangenomen. Daar hoopte ik op maar je wacht toch in spanning af.”  Van der Schoot heeft een lange toetsenperiode achter de rug. Na zijn eindexamens, deed hij een herkansing voor natuurkunde om een zevende tien te behalen en maakte hij in Brussel de speciale wiskundeopdrachten voor zijn aanmelding op Cambridge. Ook vloog hij tussendoor naar Brazilië. Hier nam hij deel aan de Internationale Wiskunde Olympiade waar hij brons bemachtigde.  Van der Schoot: ""De opleiding begint pas in oktober. Ik heb nu dus nog een maand vakantie om bij te komen. Eind september verhuis ik naar Engeland.”  Nog voor vertrek richting het feest heeft Van der Schoot zich uitgeschreven bij Utrecht University.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",business
"Het kleine eiland Dominica, een onafhankelijk land in de Caribische zee, werd vorige week zwaar getroffen door orkaan Maria. Nederlandse militairen schieten er te hulp met voeding en schoon drinkwater.  Erben kan niet wachten en hoeft dat ook niet meer: deze week start het schaatsseizoen al! Patrick vraagt zich wel af of met al die prijzen die je kunt winnen er niet sprake is van wat prijzen-inflatie. En de heren doen hun voorspelling voor Napoli - Feyenoord. Het schaatsseizoen gaat van start...",entertainment
"""Zei dat niet een jongen van Surinaamse afkomst, een zwarte man dus, die zich baseerde op, naar zijn zeggen, wetenschappelijk onderzoek? En zei hij dat niet drie jaar geleden, toen die partij nog niet bestond?""  ""Kan je nagaan hoe ver ze gaan! Ze laten dit een gekleurde man van zwart opknappen!""  ""Sorry, het is een zwarte man, of een man van kleur.""  ""Doet er niet toe!""  ""Maar hun leider en al zijn partijgenoten zeggen dus dat ze niets met dat racisme te maken willen hebben, en het staat ook niet in hun programma.""  ""En jij gelooft dat? De leider doet daar schimmig over. Die leider heeft vijf uur lang gesproken met een racist!""  ""Maar hebben wij vroeger ook niet uren en uren in het café gezeten met mannen en vrouwen die het maoïsme steunden? Verantwoordelijk voor zo'n 100 miljoen doden. En flirtten wij ook niet met het maoïsme en zeker met het marxisme?""  Ik zie dat mensen die de PVV zogenaamd bedreigt, heel graag naar Nederland komen  ""Als dit doorgaat dan...""  ""Ja, wat gebeurt er dan eigenlijk?""  ""Dan komen die fascisten in de Tweede Kamer.""  ""Ze zitten er al. Die hebben twee zetels. En ik hoor dat ze er vaak niet zijn. En deze discussie hebben we bijna precies zo gehad toen de PVV in de Kamer kwam. En toen Fortuyn opborrelde, hadden we deze discussie ook. Wat hebben we van dat zogenaamde fascisme al met al gemerkt?""  ""Zie je niet dat er mensen zijn die zich door die fascisten in de Kamer enorm bedreigd voelen?""  ""Nou, ik zie dat mensen die de PVV zogenaamd bedreigt, heel graag naar Nederland komen, en ik zie dat degene die nu al meer dan tien jaar wegens bedreiging beveiligd moet worden, die zogenaamde fascist van de PVV is.""  ""Blanke macht? Een donkere jongen met Surinaamse roots staat tweede op de Amsterdamse lijst, een meisje met duidelijk Indobloed staat één en die leider van die nieuwe partij heeft volgens mij ook tamelijk veel Indobloed.""  ""En als straks heel Nederland achter ze aan loopt?""  ""Dan word ik Keizer van Insulinde.""  Theodor Holman (1953) is columnist, schrijver, televisie- en radiomaker. Elke dag, uitgezonderd zondag, lees je hier zijn column. Lees al zijn columns terug in het archief.",entertainment
"De fractieleden van VVD, CDA, D66 en ChristenUnie hebben het regeerakkoord maandag gekregen. Dinsdag is de rest van het land aan de beurt. Dan presenteren de leiders van de coalitiepartijen het werkprogramma van het nieuwe kabinet. Dit is wat we daar tot nu toe over weten.  De coalitie wil de compensatie voor het eigenwoningforfait in 20 jaar tijd afbouwen. Huiseigenaren die hun hypotheek volledig hebben afgelost gaan dan weer belasting betalen voor hun woningbezit - naast de onroerendezaakbelasting.  Extra ondersteuning voor gezinnen met kinderen via de kinderopvangtoeslag, het kindgebonden budget en de kinderbijslag.  In 2019 moet de zogenoemde sociale vlaktaks worden ingevoerd. Een echte vlaktaks bestaat uit één belastingtarief voor alle inkomens. Met de door het CDA verzonnen sociale vlaktaks komt er een tarief bij voor de 5 procent rijkste Nederlanders. Het effect van die twee schijven: vergroting van de inkomensverschillen.  De dividendbelasting van 15 procent wordt geschrapt. Dit is de belasting die bedrijven betalen op de winst die ze uitkeren aan hun aandeelhouders. De vennootschapsbelasting gaat omlaag van 25 naar 21 procent. Rutte III hoopt met beide maatregelen meer bedrijven en investeerders naar Nederland te lokken.  Er komt een kilometerheffing voor vrachtverkeer en een milieubelasting op vliegtickets.  De nationale milieudoelen worden vastgelegd in een bindende Klimaatwet waaraan de overheid zich moet gaan houden: in 2030 moet er bijna 50 procent minder CO2-uitstoot zijn dan in 1990. Dit gaat minder ver dan het eerste voorstel van PvdA en GroenLinks (55 procent minder uitstoot).  Niet inkomen of winst wordt belast, maar gebruik en vervuiling: de inkomstenbelasting gaat omlaag, het aantal belastingschijven teruggebracht tot twee. Tot 68 duizend euro geldt 37 procent inkomstenbelasting, daarboven 49,5 procent.  Daartegenover staat een verhoging van de energiebelasting voor bedrijven en voor huishoudens.  Jongeren kunnen maatschappelijke dienst gaan doen, maar niet verplicht. 18-plussers die zes maanden vrijwilligerswerk doen ten dienste van de samenleving, krijgen de voorkeur als zij solliciteren bij de overheid.  Op basisscholen komt meer aandacht voor burgerschapszin en gedeelde waarden: alle leerlingen krijgen les over het Wilhelmus en bezoeken het Rijksmuseum en de Tweede Kamer. Iedereen die 18 wordt krijgt een boekje over de geschiedenis van Nederland.  Er gaat in elk geval 770 miljoen euro extra naar Onderwijs voor verhoging van de salarissen en verlaging van de werkdruk.  Om de immigratie te beperken stuurt het kabinet aan op nieuwe migratiedeals met Noord-Afrikaanse landen: opvang in de regio. Wel worden er honderden vluchtelingen extra uitgenodigd via het programma van de UNHCR.  Op acht locaties verspreid door het land mag bed-, bad- en broodopvang worden geboden aan uitgeprocedeerde asielzoekers.  Vluchtelingen met een verblijfsstatus hebben in de eerste twee jaar in Nederland geen recht meer op zorgtoeslag, huurtoeslag en bijstand. Huisvesting, zorgverzekering en begeleiding bij het integratietraject worden door gemeenten in natura uitgekeerd.  De overheid neemt de regie in de inburgering terug.  Het moet aantrekkelijker worden om werknemers in vaste dienst te nemen. Daartoe hoeven kleine werkgevers nog maar één jaar de uitkering te betalen bij ziekte. Voor het tweede jaar komt er een collectieve regeling.  Er komt een minimumtarief voor zzp'ers en dat komt tussen de 15 en 18 euro te liggen. Zelfstandigen die dat uurtarief niet halen worden in het vervolg behandeld als gewone werknemers. Voor hen zullen werkgevers dan ook werknemersverzekeringen moeten betalen, bijvoorbeeld tegen ziekte, maar ook vakantiegeld en in veel gevallen pensioen.  Er komen wietplantages onder staatstoezicht. Maximaal tien gemeenten mogen de komende vier jaar wiet afnemen van die plantages. Rutte III doorbreekt met dit experiment de politieke patstelling in de slepende discussie over het Nederlandse softdrugsbeleid. De teelt en de levering van wiet aan coffeeshops zijn illegaal, terwijl de wietverkoop door die coffeeshops wordt gedoogd. Dit wringt al vele jaren. De grootschalige wietteelt is hierdoor in handen van criminelen.",politics
"artikelNooit eerder uitte een Amerikaanse president zulke dreigende taal richting Noord-Korea: Donald Trump dreigde Pyongyang dinsdag met 'vuur en woede die de wereld nog nooit eerder heeft gezien'. Maar wat kan Trump nog doen nu Noord-Korea in staat is om raketten te voorzien van kernwapens? En wat zal de reactie van Pyongyang zijn? We zetten de mogelijke scenario's op een rij.  1. Amerika's reactie: een snelle en korte Amerikaanse aanval op Noord-Korea's kernwapenprogramma'Hopelijk zullen we deze militaire macht nooit hoeven te gebruiken', aldus Trump woensdag over een mogelijke Amerikaanse aanval op Noord-Korea. De harde realiteit is echter dat de tijd begint te dringen voor de VS om te voorkomen dat Pyongyang een volwaardige kernmacht wordt. Tot dinsdag werd er nog van uitgegaan dat Pyongyang zo'n anderhalf tot drie jaar nodig had om de techniek onder de knie te krijgen om een langeafstandsraket te bewapenen met een kernkop. Maar volgens de Amerikaanse militaire inlichtingendienst DIA is Noord-Korea al erin geslaagd om een atoombom zodanig te verkleinen, dat het op een raket past.  Of de Noord-Koreaanse technologie ook werkt, is onduidelijk. Maar in theorie kan Kim Jong-un nu Hawaii en steden langs de Amerikaanse westkust dreigen met een aanval met kernwapens. Een Hwasong-14 kan nu binnen twintig minuten elk doel treffen op Hawaii. Gezien de snelle Noord-Koreaanse vorderingen, is het slechts een kwestie van tijd voor ook Washington en New York binnen het bereik van deze raket komen.  Omdat onderhandelingen en sancties de afgelopen twintig jaar niet hebben kunnen voorkomen dat Pyongyang kernwapens in handen kreeg, is een beperkte, preventieve aanval op de Noord-Koreaanse nucleaire infrastructuur eigenlijk de enige mogelijkheid die Trump nu heeft. Trumps nationale veiligheidsadviseur McMaster zei in het weekeinde dat de VS alle opties onderzoeken, inclusief zo'n 'preventieve oorlog'.  President Clinton overwoog een preventieve aanval al eens in 1994. Amerika's hoogste commandant in Zuid-Korea, generaal Gary Luck, waarschuwde toen dat zo'n operatie zou kunnen leiden tot een tweede Korea-oorlog met mogelijk een miljoen doden. Cruciaal bij zo'n beperkte aanval, is hoe Kim zal reageren. Accepteert hij zo'n afstraffing of gaat hij het gevecht aan met 's werelds enige supermacht?  Bij zo'n 'chirurgische ingreep' moeten de nucleaire productie-faciliteiten, zoals de Yongbyon-centrale, Pyongyangs zestig kernwapens, raketlanceer-inrichtingen, de gevaarlijkse raketten en diverse luchtmachtbases in korte tijd worden uitgeschakeld. Voor deze aanval kunnen de VS gebruikmaken van hun stealth-bommenwerpers, zoals de B-2 en de F-22 Raptor, die ongezien Noord-Korea kunnen binnendringen. Ook de B-1 Lancer, de opvolger van de stokoude B-52, is een optie.  Het Pentagon heeft al een oorlogsplan opgesteld, zo meldde NBC News donderdag, om zo'n twintig bases van het raketprogramma met B-1's in de as te leggen. Deze langeafstandsbommenwerpers zouden de afgelopen maanden al vanuit het eiland Guam deze operatie hebben geoefend. Dit plan is een van drie zeer beperkte aanvalsplannen op Noord-Korea. De hoop is dat Pyongyang zo'n 'klein' bombardement slikt en de situatie niet verder laat escaleren.  De B-2's, die vanuit de VS opstijgen, kunnen onder andere Yongbyon en ondergrondse bunkers vernietigen met Amerika's zwaarste bom: de bijna 14 duizend kilo zware MOP, ook wel de 'Moeder aller Bommen'genoemd. Een teken aan de wand is dat Trump eerder dit jaar, als eerste president, het Pentagon toestemming gaf deze bom te gebruiken, in Afghanistan. De F-22's kunnen de high tech JDAM gebruiken: een bijna 500 kilo zware bom die vanaf grote afstand gelanceerd wordt. De VS kunnen, zonder dat Pyongyang dat in de gaten krijgt, ook een aantal atoomonderzeeërs inzetten, bewapend met Tomahawk-kruisraketten.  De denktank Stratfor liet in april in een studie zien hoe alleen al deze onderzeeërs en torpedobootjagers een 'regen' van ruim zeshonderd kruisraketten kunnen laten neerdalen op bunkers en bases van het Noord-Koreaanse atoomprogramma. De grote vraag is echter of de VS met zo'n snelle, preventieve aanval Pyongyangs kernwapens kunnen vernietigen. Weten de Amerikanen wel waar alles is opgeslagen? Dat moet betwijfeld worden. Noord-Korea heeft aan één atoombom genoeg om dood en verderf te zaaien in Seoul.  Als Noord-Korea de VS ooit willen aanvallen, dan hoeft Pyongyang niet ver te zoeken naar Amerikaans grondgebied. Niet Hawaii maar het eilandje Guam in de Stille Oceaan is het dichtstbijzijnde stukje Amerika. Het bijna 600 vierkante kilometer grote Guam is een doelwit voor Pyongyang omdat het een grote luchtmachtbasis heeft die door bommenwerpers wordt gebruikt. De VS kregen het eiland in 1898 in handen tijdens de oorlog met Spanje. Guam is net als Puerto Rico een Amerikaans territorium, dus geen staat, maar de inwoners zijn wel Amerikaans staatsburger.  2. Noord-Korea's reactie: een verwoestende tegenaanval met artilleriegranaten en korteafstandsrakettenHoe reageert Noord-Korea op een preventieve aanval van de VS? Neemt Kim Yong-un zijn verlies en ziet hij af van een wraakactie op Zuid-Korea en de 28 duizend Amerikaanse soldaten in het zuiden? Wetende dat zo'n tegenaanval zal leiden tot een grootschalige oorlog in beide Korea's? Amerikaanse militaire planners zijn er tot nu toe van uitgegaan dat Pyongyang er niet voor zal terugdeinzen om keihard terug te slaan. Noord-Korea is immers militair hiertoe in staat.  Sinds het einde van de Koreaanse Oorlog in 1953, heeft Pyongyang er hard aan gewerkt om Zuid-Korea in 'gijzeling' te houden met de duizenden artilleriestukken die rond de grens zijn opgesteld. De zwaarste, zoals de Koksan 170mm, kunnen met gemak de 24 miljoen inwoners van metropool Seoul treffen.  Uit Zuid-Koreaanse en Amerikaanse militaire studies blijkt dat de Noord-Koreanen met een eerste artilleriesalvo vele duizenden en zelfs tienduizenden Zuid-Koreaanse burgers kunnen doden. Eén aanval met Noord-Korea's zwaarste raketlanceerinstallatie, zo berekende Stratfor, staat gelijk aan een bombardement met elf Amerikaanse B-52-bommenwerpers. Ook een Noord-Koreaanse tegenaanval met chemische wapens moet gevreesd worden. Volgens een hoge Noord-Koreaanse militair die is uitgeweken naar Zuid-Korea, zou zo'n aanval met massavernietigingswapens deel uitmaken van Kims oorlogsplan bij een treffen met de VS.  Als het zover komt, is het slechts een kleine stap naar een totale oorlog met Noord-Korea. Wat aanvankelijk bedoeld was als een 'surgical strike', is uitgelopen op het nachtmerriescenario. Noord-Korea kan dan ook in de verleiding komen het zuiden binnen te vallen, wetende dat er slechts 28 duizend Amerikaanse soldaten in Zuid-Korea zijn gelegerd. Seoul is slechts veertig kilometer verwijderd van de grens.  Hoe reageert Trump, die nog nooit is geconfronteerd met zo'n internationale crisis, dan? Hoe snel kan Amerika militaire versterkingen aanvoeren? Hoeveel doden er dan vallen in zo'n oorlog, is niet meer te voorspellen. Ter vergelijking: tijdens de eerste Koreaanse oorlog vielen in drie jaar tijd naar schatting 1,2 miljoen doden, onder wie zo'n 34 duizend Amerikaanse soldaten.  3. Uitschakeling van Kim Jong-un en zijn regime en hopen op het beste.Om voor altijd af te zijn van het Noord-Koreaanse probleem, zouden de VS en Zuid-Korea kunnen proberen Kim Yong-un en belangrijke pilaren van het regime uit te schakelen. Dit zou kunnen gebeuren als onderdeel van een preventieve aanval op het atoomprogramma of als afzonderlijke operatie.  Vorig jaar bleek dat de Zuid-Koreaanse inlichtingendienst een plan had opgesteld om Kim te vermoorden met een commando-operatie mocht hij te gevaarlijk worden. Omdat de VS constant met alle mogelijke scenario's rekening houden, moet ervan worden uitgegaan dat het Pentagon deze 'onthoofding' van het regime ook als een serieuze militaire optie bekijkt.  Washington en Seoul moeten hopen, als Kim en zijn belangrijkste generaals wegvallen, dat het regime snel instort. Het probleem is alleen dat de VS geen al te beste ervaringen hebben met het 'onthoofden' van foute regimes. Het Amerikaanse leger en de CIA wisten nooit bruikbare inlichtingen te krijgen, vlak voor de Irak-oorlog, om Saddam Hussein uit te schakelen. De zoektocht naar Al Qaida-voorman Osama bin Laden duurde maar liefst tien jaar. En op IS-leider Abu Bakr al-Baghdadi wordt nu al twee jaar jacht gemaakt. Cruciale vraag: weten de VS waar Kim Jong-un zich zoal ophoudt om een keer met succes toe te kunnen slaan?  Bij alle militaire scenario's is ook van belang wat de reactie van China zal zijn, Pyongyangs enige bondgenoot. Kim Jong-un bezorgt de Chinese leiders al jaren veel hoofdpijn. Maar Peking is geen voorstander van ineenstorting van het regime. Het laatste wat China wil, is een pro-Amerikaanse regering in een verenigd Korea. In 1950 kwam China Noord-Korea militair nog te hulp met honderdduizenden soldaten tijdens de Koreaanse oorlog. Pyongyang dreigde toen de oorlog te verliezen. Ten koste van naar schatting 400 duizend Chinese levens wist Kim Il Sung, grondlegger van Noord-Korea, te overleven. Wat zal China nu doen bij een Amerikaanse aanval, hoe beperkt die ook is?",politics
"Maandag, 26 februari 2018 om 12:45  PSV won zondagmiddag met 1-3 van Feyenoord en Joshua Brenet speelde in De Kuip een prima wedstrijd. De afgelopen tijd was er de nodige kritiek op de linksback van PSV, ook van Kenneth Perez. De Deense analist geeft bij FOX Sports toe dat Brenet in Rotterdam goed speelde, maar wilde nog niet zijn excuses maken voor zijn kritiek.  “Waarom? Dus het is genoeg als hij één wedstrijd goed speelt? Hij heeft goed gespeeld, maar mag het? Hij had dertien balveroveringen, goed gedaan. Ook aan de bal was hij heel comfortabel. Dat was in heel veel wedstrijden niet aanwezig. Hij heeft daar moeite mee gehad”, stelt Perez, die Brenet een stuk beter vond spelen dan tegen sc Heerenveen, toen PSV bleef steken op een 2-2 gelijkspel.  “Hij bleef gewoon rustig. Vorige week tegen Heerenveen schoot hij iedere bal naar voren en nu bleef hij rustig aan de bal”, constateert de analist. Ook Ronald de Boer vond Brenet een goede wedstrijd spelen. “Hij staat aan de verkeerde kant, daar moeten we rekening mee houden. Het is lastig voor hem. Soms doet hij dingen waarvan je denkt: is dit PSV-waardig? Nu was het wél PSV-waardig.”  Denk dat, op Brenet na, niemand vindt dat hij van het niveau is dat PSV nastreeft. Ben er ook een beetje bang voor dat de goede resultaten en een eventueel kampioenschap, de zwakke prestatie van Brands dit seizoen teveel gaan verbloemen. Nu is iedereen hartstikke blij en vrolijk, terwijl ik nog steeds vind dat op Arias na, niemand van de verdedigers is van het niveau dat PSV nastreeft en dat is voornamelijk de schuld van Brands. Nu wordt dit mede door de speelstijl nog niet echt bloot gelegd, maar denk dat je in Europa volgend seizoen niet hoeft aan te komen met deze jongens, zeker niet als Arias vertrekt.  Snap ook wel dat Brands niet de middelen had dit seizoen, maar voor volgend seizoen moeten er echt verdedigende versterkingen bij  Ik vrees met je mee. PSV heeft gewoon een bijzonder matige selectie en ik heb niet het idee dat het de komende jaren beter gaat worden. De sponsorinkomsten van PSV zijn gewoon te laag. PSV heeft moeite om (shirt)sponsors te vinden. Als je dan ziet wat Ajax van Ziggo ontvangt. Het is een kwestie van tijd totdat Ajax de competitie regeert, net zoals Bayern dat in Duitsland doet. Arias en Zoet zijn twee van de vier spelers van PSV die goed genoeg zijn. Het is niet ondenkbaar dat beide spelers na dit seizoen zullen vertrekken. Brenet kan dan op de plaats van Arias gaan spelen.  Waarom voorspellen mensen een dergelijk scenario? Alsof Ajax te vergelijken is met Bayern. Bayern is de absolute wereldtop, kopen de beste spelers en -misschien wel het belangrijkste- kunnen deze spelers behouden. Ajax, wat zelfs nog zwaar onder de subtop van Europa zit, zal altijd weer spelers verliezen op het moment dat deze naar een topniveau gaan groeien. Op die manier valt Ajax weer steeds terug en wordt een eventueel gat (als dat er überhaupt ooit komt) met de rest van de clubs weer gedicht. Als Ajax trouwens steevast niet meer CL gaat spelen en in de EL niet ver gaat komen, gaan de inkomsten van Ajax ook hard achteruit. Feyenoord zal met het project Feyenoord City ook wellicht gaan groeien, waardoor het gat met de begrotingen ook kleiner kan worden. Niemand kan in de toekomst kijken, maar een Bayern-scenario lijkt me met bovenstaande argumenten bijzonder onwaarschijnlijk.  Jij denkt dat het verschil wordt gemaakt door die 3 miljoen euro op jaarbasis? Volgens mij roep je zomaar wat. Daarbij komt dat die variabelen natuurlijk grotendeels gebaseerd zijn op prestaties en het verschil is zelfs slechts 1 miljoen euro aangezien PSV op een kampioenschap afstevent en Ajax al jaren geen prijs heeft gewonnen...  Niet met je eens. Brenet is een prima verdediger, maar wel voor de rechtsback positie. Volgend jaar gaat Arias vertrekken en dan kan Brenet het eindelijk laten zien op zijn echte plek. Op links achter komt een nieuwe aankoop.  Op die positie heb ik hem de laatste tijd niet zien spelen, dus kan daar niet echt iets zinnigs over zeggen. Ik vind hem op links te vaak door de mand vallen. Ik hoop echt dat hij het volgend jaar laat zien als rechtsback, want heb verder niks op hem aan te merken. Werkt hard en is ondanks alle kritiek gewoon zijn ding blijven doen.  Het rare van Brenet is dat hij zijn beste wedstrijden tegen 'grote' tegenstanders speelt. Gister tegen Feyenoord, maar ook in de CL speelt hij altijd heel behoorlijk. Misschien is Brenet juist wel gewoon te goed voor dit niveau en snappen wij gewoon niet wat hij ziet......  Vind dat relatief veel PSVers daar last van hebben. Hendrix dit seizoen sws matig, maar afgelopen seizoenen was hij vaak op zijn best in de CL. Ook Ramselaar, Pereiro, Zoet en eerder oa Narsingh lijken op hun best in de topwedstrijden.  Dat heeft dus waarschijnlijk grotendeels met motivatie te maken lijkt me. Als 1 van die spelers tussen betere spelers (dus bij een topteam in het buitenland) beter zouden renderen, dan zou je het kunnen omschrijven als 'te goed voor ED niveau, wij snappen niet wat hij ziet'. Maar als je in hetzelfde team zelf ineens wél beter speelt tegen betere teams kun je dat alleen verklaren omdat je meer gefocust bent, scherper.  Voor de goede orde, je quote mijn laatste zin maar die was natuurlijk overduidelijk met een hele emmer sarcasme geschreven he..  Verder heb je denk ik wel deels gelijk. Als je eerst 6 wedstrijden tegen clubs als Manchester United, Atletico, Napoli, City etc speelt, en vervolgens uit naar Willem II moet, dan is het vanzelfsprekend moeilijker om je op te laden. Zou niet mogen, maar dat is menselijk.  Ik blijf erbij dat Brenet geen basismateriaal is voor Psv. Hij is echt veel te wisselvallig voor een verdediger. Maar aanvallend heeft hij zeker wel wat kwaliteiten. Hij heeft een aardige assist in huis, is voor een verdediger best technisch en kan zelfs een man passeren. Daarom is het inderdaad zo dat hij soms een echt goede indruk maakt in wedstrijden waarin hij verdedigend niet zo heel veel te doen krijgt, zoals gisteren. Maar dit is geen speler waar je op kunt bouwen.  Sorry maar dat zijn er zoveel niet bij PSV op dit moment van gi keel speelde degelijk voor zijn doen wat dus eigenlijk ook niet goed is de laatste weken al hendrix, rammelaar,pererio, de jong.idem dito dat de jong er weer in staat vind ik ook al erg haal er dan gewoon nog een spits bij hij heeft het gewoon niet meer. Vergelijk zit op het zelfde niveau als de jong ip dit moment alleen bij de jong kan zeggen dat ie zich al een beetje bewezen heeft en wat meer ervaring heeft.als hij weg gaat word het ook niks meer met hem jammer genoeg..  Eindelijk iemand die het opvalt dat de Jong er niet in hoort. Gisteren viel het extra op in zowel aanvallend als verdedigend opzicht. Denk maar aan counters en het drukzetten. On: Brenet speelt in de ""grote"" wedstrijden vaak beter. Het wisselvallige moet er vanaf en je hebt een degelijke back. Swaab... Tja kijk maar naar de 1-2 100% zijn schuld.  Laten we niet vergeten dat Brenet een rechtsback is. Dat hij noodgedwongen op links speelt, kan je hem niet kwalijk nemen. In het begin vond ik hem wel matig, maar begint steeds meer op dreef te raken op links en dan bruikbare voorzetten geven met zijn linkerbeen. Ik kan bijna geen enkele speler bedenken die wekelijks goed speelt op een niet-favoriete positie in de Eredivisie.  Ik vraag me af als zowel Brenet en Arias geschorst/geblesseerd zijn, wie hun dan moet vervangen? Zie geen enkele speler in de huidige selectie die zou kunnen doen. Paal is geen linksback en ook geen optie. In mijn ogen zou Hendrix op links kunnen spelen en Luckassen op rechts als nood.  Ach, psv dit seizoen: minimale inspanning, max resultaat. Zie tevens optreden van Schwaab. Helaas heeft nl media afkeer tegen psv waardoor zijn uitstekende optredens nooit worden uitgelicht. Brenet speelt 9/10 bagger, maar 10e keer is het op een of andere manier altijd een belangrijk duel waarin ie zich staande houdt. Leuk, maar van de zomer graag weg doen.  Eens, maar van mij hoeft Brenet niet weg. Een prima stand-in die nooit klaagt voor zowel de rechts- als linksback positie uit onze eigen kweekvijver. Mits hij zelf wil vertrekken zie ik hem graag blijven, al kan ik me voorstellen dat hij na dit seizoen minder genoegen neemt met een vaste plek op de bank.  Ik kan Kenneth Perez niet meer serieus nemen nadat hij bij Ajax een donkere scheidsrechter racistisch had bejegend. Onbegrijpelijk dat Ajax hem toen niet ontslagen had en onbegrijpelijk dat hij gewoon een baan bij Fox krijgt. Deze zogenaamde analist hoort geen podium te krijgen. Hij praat week in week uit over gedrag van voetballers. Wat een hypocriet  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"NISTELRODE - Lekker een middagje crossen op het crossbaantje net buiten het dorp. Het was voor een groep jongens uit Nistelrode vaste kost. Maar de gemeente Bernheze is niet blij met de baan - want hij veroorzaakt geluidsoverlast - en verbiedt hem nu. Tot grote teleurstelling van de jongens, vertelt een van de vaders, Marcel van den Hanenberg.  “De gemeente vindt dat ze maar naar een grotere crossbaan in de buurt moeten, maar voor deze kinderen is dat te zwaar. Ze zijn tussen de vijf en tien jaar.”  Volgens Van den Hanenberg zorgen de kinderen niet voor overlast. “Er is geen herrie. De eigenaar van de grond vindt het ook prima. Die heeft zijn land beschikbaar gesteld.”  Het plan is om met de gemeente om tafel te gaan. “Ik snap dat het voor de gemeente een lastige beslissing is. Maar misschien dat we eruit kunnen komen als we het alleen op zaterdag of zondag op bepaalde tijden doen. Nu is het zo plots stopgezet.”",business
"De luchthaven in Rotterdam is vandaag tot zeker 18.00 uur gesloten vanwege het slechte weer. Het vliegveld adviseert alle passagiers rekening te houden met vertraging of annulering van hun vlucht. ""We adviseren u om de actuele vluchtinformatie op de website in de gaten te houden,"" aldus de luchthaven.  Verschillende universiteiten en hogescholen gelasten de tentamens voor maandag. Onder meer de Universiteit Utrecht, Tilburg University, de Radboud Universiteit in Nijmegen en de Hogeschool van Amsterdam (HvA) hebben dat besloten. Ook de Universiteit van Amsterdam (UvA) stelt de tentamens van maandagmiddag uit.  Op Schiphol is vanwege het slechte weer één op de drie vluchten geschrapt. In totaal gaat het om 430 vluchten van verschillende maatschappijen, zo meldt een woordvoerder van Schiphol aan persbureau ANP. Ook is een groot aantal vluchten vertraagd door de beperkte baancapaciteit van de luchthaven.  Schiphol roept reizigers die maandag vliegen om hun reisinformatie in de gaten te blijven houden. Op de luchthaven worden broodjes en flesjes water uitgedeeld als dat nodig is.  Er wordt met sneeuwploegen gewerkt om de baancapaciteit weer omhoog te krijgen - hier gaat de luchtverkeersleiding uiteindelijk over. In de vertrekhallen van Schiphol is het druk maar ""beheersbaar"", zo zegt de woordvoerder. Voor de vele reizigers die gestrand zijn, zit er weinig anders op dan te wachten.  Het weeralarm en de waarschuwingen van Rijkswaterstaat en de ANWB gelden ook voor de Dienst Justitiële Inrichtingen, die onder meer het vervoer van gedetineerden regelt. De DJI heeft een speciaal protocol voor dit soort weer, wat voorschrijft dat er alleen strikt noodzakelijke ritten worden uitgevoerd.  Niet alleen Schiphol en Eindhoven Airport hebben last van het noodweer - ook de luchthaven Brussel-Zaventem ondervindt grote problemen door de sneeuw. In de loop van maandag zijn zeker honderd vluchten vertraagd en stijgen tachtig vluchten helemaal niet meer op.  Dat meldt een woordvoerder van de luchthaven aan het Franse persbureau AFP. Wel is een sneeuwschuiver erin geslaagd om een van de drie start- en landingsbanen sneeuwvrij te maken. Brussel-Zaventem is de drukste luchthaven van België en een belangrijk overstappunt voor vluchten uit Londen, Parijs en Frankfurt.  Vanwege het gevaarlijke weer haalt vervoerder Arriva in een aantal regio's de bussen terug. Onder meer bussen in Oost-Brabant blijven binnen, het gaat om het gebied van Den Bosch, Uden en Tilburg. Ook bussen in de Gelderse regio Rivierenland rijden niet langer meer, zo meldt Arriva via Twitter.  Vervoerder Connexxion staakt de dienstregeling in Eindhoven vanwege het slechte weer. In de provincie Zeeland werd de dienstregeling korte tijd stilgelegd - die wordt inmiddels hervat, zo meldt Connexxion op Twitter. Vanwege de extreme drukte laat de vervoerder weten dat de klantenservice slecht bereikbaar is.  Meerdere dierentuinen in Nederland zijn maandag gesloten vanwege de sneeuwval. Ouwehands Dierenpark in Rhenen en Dierenpark Amersfoort zeggen dat het te gevaarlijk is om bezoekers te ontvangen. Takken kunnen afbreken door het gewicht van de sneeuw. Dierenpark Amersfoort zegt dat de dieren niet in gevaar zijn.  Dierenpark geslotenWegens de sneeuwval gaat ons park vandaag niet open. De kans bestaat dat er takken van de bomen loskomen en daarom blijft het park met het oog op de veiligheid vandaag gesloten. De veiligheid van de dieren is niet in gevaar: zij verblijven op veilige plekken. pic.twitter.com/ykbpQ8rjTV  Ook het Openluchtmuseum bij Arnhem is gesloten vanwege gladheid en hevige sneeuwval. De Efteling blijft open, maar op Twitter laat het Brabantse attractiepark weten dat buitenachtbanen waarschijnlijk wel de hele dag dichtblijven.  Eindhoven Airport is gesloten vanwege het extreme weer. De start- en landingsbaan is niet langer begaanbaar, waardoor er geen vliegtuigen meer kunnen opstijgen en landen. Vluchten vanaf Eindhoven zijn vertraagd of geannuleerd, of worden uitgevoerd vanaf andere luchthavens.  De luchthaven roept reizigers op om bij vragen contact op te nemen met hun luchtvaartmaatschappij of te kijken op de eigen site.  Rijkswaterstaat waarschuwt automobilisten om maandag niet de weg op te gaan in verband met het slechte weer. Er kunnen volgens de wegbeheerder gevaarlijke rij-omstandigheden ontstaan door de gladheid. Wie maandagmiddag of - avond niet per se de weg op hoeft, wordt sterk afgeraden om dat te doen.  Verder wordt aangeraden om het rijgedrag aan te passen: langzaam en voorzichtiger rijden en niet onnodig van rijstrook wisselen. Ook raadt Rijkswaterstaat aan om afstand van elkaar te houden en strooiwagens de ruimte te geven.  Vanaf dit moment heeft het KNMI voor heel Nederland code oranje afgegeven.  Scholen door het hele land geven leerlingen maandag na 12.00 uur ijsvrij, zodat ze op tijd naar huis kunnen voor het zware winterweer begint. Alle middelbare scholen van het EHL in Deventer schorten rond het middaguur de lessen op, net als scholen in onder meer de omgeving van Arnhem, Amsterdam en Rotterdam.  Alle hogescholen van Avans, die in Den Bosch, Breda en Tilburg zitten, gaan ook dicht. Het Zwolse Windesheim doet hetzelfde. In Amsterdam sluit de HvA de deuren en stelt de tentamens uit. De Universiteit van Amsterdam blijft vooralsnog gewoon open.  In de zuidelijke provincies regent en sneeuwt het al een tijdje, wat volgens de ANWB op de wegen voor overlast door gladheid zorgt. Naar verwachting blijft de sneeuw vanaf het middaguur langer liggen, waardoor er grotere problemen kunnen ontstaan.  NS roept reizigers op om maandag zo vroeg mogelijk richting huis te gaan, in verband met het slechte weer. De verwachting is dat er treinen kunnen uitvallen en dat de avondspits behoorlijk druk zal worden. Volgens de voorspellingen zal in de middag in het hele land sneeuw vallen, waardoor eerder de ANWB al waarschuwde voor een extreme avondspits.  Door een defecte trein bij Dronten hebben 125 passagiers maandagochtend zeker anderhalf uur vastgezeten. Dat meldt ANP. De stroomvoorziening bovenop de trein heeft het door het winterweer niet gehouden, waardoor de wagons tot stilstand kwamen. De gestrande reizigers zijn met bussen naar stations gebracht.  De trein kwam tussen Dronten en Kampen-Zuid om 08.30 uur tot stilstand.  Voor veel leerlingen duurt het weekend een dagje langer: vanwege de winterse omstandigheden laten sommige scholen de lessen van maandag niet doorgaan. De scholen verwachten volgens persbureau ANP dat de lessen dinsdag gewoon hervat kunnen worden.  Het gaat onder meer om het 4e Gymnasium in Amsterdam, het Amadeus Lyceum in Vleuten, het Coornhert Gymnasium in Gouda, de Gomarus Scholengemeenschap in Gorinchem en het Wellant College in Alphen aan den Rijn.  Scholen mogen volgens de wet gesloten blijven als er sprake is van ""overmacht"", bijvoorbeeld als het gebouw niet te bereiken is of als de verwarming niet werkt. Als er ijsvrij is, moet de school wel voortijdig de ouders inlichten en opvang regelen als het de ouders niet tijdig lukt.  Uitgerekend maandag kampt routeplanner 9292 met een storing. Veel reizigers die de auto willen laten staan vanwege het winterweer zijn aangewezen op het openbaar vervoer, maar kunnen hun reis met de app niet inzien. Er verschijnt bij veel gevallen de tekst ""er is een onbekende fout opgetreden."" Volgens de overzichtssite www.allestoringen.nl waren er rond 08.30 uur ruim 2.600 meldingen van een storing op de app en site van 9292.  Sinds dit weekend heeft NS de nieuwe dienstregeling ingevoerd. Wie met de trein wil kan nog altijd terecht bij de routeplanner van NS, waar geen problemen zijn.  Het valt erg mee met de drukte op de wegen maandagochtend. Volgens de ANWB komt dit omdat het advies om thuis te blijven, goed wordt opgevolgd. Evengoed wordt er een zeer drukke avondspits verwacht vanwege het slechte weer. Er wordt lokaal tot 20 centimeter sneeuw voorspeld.  KLM schrapt vanaf maandagmiddag 15.30 uur zeker 122 vluchten. Het gaat vooral om retourvluchten naar Europese bestemmingen, aldus de luchtvaartmaatschappij. Schiphol houdt rekening met verminderde capaciteit op de landingsbanen vanwege de sneeuw.  Voor wie op maandag vliegt kan via deze link zijn of haar vluchtstatus inzien en eventueel een nieuw ticket boeken.  De waarschuwingen van Rijkswaterstaat lijken effect te hebben. Er is veel minder verkeer op de weg deze maandagochtend. Veel mensen hebben besloten om vandaag vanuit huis te werken. Het verkeer dat wel is vertrokken is eerder van huis gegaan, meldt de VID.  De sneeuwbuien zorgen natuurlijk niet alleen voor overlast, het leverde ook schitterende beelden op die massaal werden gedeeld op social media. Van verstilde landschappen tot creatief gefabriceerde sneeuwpoppen. Op de Veluwe viel op sommige plekken meer dan 30 centimeter sneeuw. Wintersportliefhebbers konden eindelijk in eigen land snowboarden en skiën.  Met een snowboard achter een kite door de sneeuw op de Ginkelse Heide. Foto Vincent Jannink/ANP Anderen gingen op de skies achter een kite door de sneeuw. Foto Vincent Jannink/ANP Foto Vincent Jannink/ ANP  De KNMI verwacht dat in de loop van de ochtend het gaat sneeuwen in het zuiden van het land. Deze sneeuwbuien trekken gedurende de dag over het land. Op veel plaatsen valt 5 tot 10 centimeter sneeuw. Buienradar verwacht dat er maar liefst 20 centimeter sneeuw gaat vallen in Zeeland en Brabant.  De NS heeft vanwege het slechte weer minder treinen ingezet. Op de meeste plekken rijden de treinen elk half uur in plaats van elk kwartier of elke tien minuten. De aangepaste dienstregeling staat online. Vooral in de middag en de avond wordt veel overlast verwacht, zo schrijft de NS.  ""Tijdens de avondspits zal de hinder voor reizigers zeer groot zijn. Reizigers krijgen het dringende advies om hier rekening mee te houden en hun reis hierop aan te passen.""  Op het traject Utrecht Centraal - Hilversum rijden momenteel geen treinen. Er zijn bussen ingezet die stoppen op alle tussengelegen stations. Ook tussen Arnhem en Zutphen rijden geen treinen vanwege werkzaamheden, dat duurt tenminste tot 14.00 uur.  Vanwege de slechte weeromstandigheden openen we vandaag weer een sneeuwblog. De ANWB en Rijkswaterstaat hebben opgeroepen om zoveel mogelijk thuis te blijven.  ""De snelwegen lijken nu schoon maar in grote delen van het land is het onder nul en daarom kunnen de op- en afritten en bochten glad zijn. Als je toch de weg op moet, houdt rekening met de onzichtbare gladheid. Pas je snelheid aan.""  De ochtendspits is al vroeg begonnen. Er staat ruim 90 kilometer file. Vooral op de A2, A7 en de A27 moeten automobilisten rekening houden met veel vertraging.  Het winterweer zorgt op maandag op de (spoor)wegen voor veel overlast. Er wordt geadviseerd om niet de weg op te gaan. Het KNMI heeft rond 13.00 code rood afgekondigd voor grote delen van het land.",other
"Han LipsDoordeweeks schrijft columnist Han Lips hier over wat hem is opgevallen op televisie. Vandaag: Jan de Belastingman.  Door:Han Lips8 september 2017, 09:27  Lips moet toegeven dat hij enigszins huiverig was toen hij de aankondiging van Jan de Belastingman zag in de gids. De persoonlijke zoektochten zijn zeker bij BNN-Vara nogal oververtegenwoordigd.  In Jan Wordt Vader laat Jan Versteegh zijn belevenissen zien rond zijn aanstaande vaderschap, zou dit programma de onmeetbare worsteling met de jaarlijkse belastingaangifte gaan verslaan?  Het pessimisme was geenszins terecht, bleek al snel. Versteegh probeert antwoorden te vinden op vragen over belastingontwijking - in tegenstelling tot belastingontduiking volledig legaal. Niet een klein dingetje: er wordt jaarlijks 4000 miljard euro door Nederland gesluisd.  In een methode die doet denken aan De Keuringsdienst van Waarde maakt Versteegh inzichtelijk waarom Nederland een belastingparadijs is voor grote multinationals.  De klantenservice van de Belastingdienst kon ook al niet regelen dat Jan minder belasting mag betalen  Niet iets waar Lips nog nooit over las, maar de informatievoorziening stokt vaak in de complexiteit van de materie. Het programma slaagt er met vrolijke vogel Versteegh in de ernst van de situatie luchtig en overzichtelijk te maken - zonder dat het een onemanshow wordt.  Want waarom kan de Hema de lokale bakker wegconcurreren door belastingafspraken met de overheid? En hoe kan het dat in het hoofdkantoor van de grootste staal­fabriek van de wereld, gevestigd op de Zuidas, enkel een bureau, koffiezetapparaat en kamerplant staat?  Wezenlijke vragen die Versteegh probeert op te helderen, al gaat dat niet makkelijk: de trustkantoren houden de rijen gesloten en de klantenservice van de Belastingdienst kon ook al niet regelen dat hij minder belasting mag betalen.  In de komende afleveringen gaat de presentator zelf proberen belasting te ontwijken met een brievenbus­firma. Eerste bestemming: Bermuda, waar bedrijven als Aegon en Philips precies 0 procent belasting betalen.",entertainment
"De gemeente is helemaal klaar met lege milkshakebekers, half afgekloven hamburgers en andere fastfood-troep die rondslingert in de binnenstad. De komende weken gaan handhavers daar extra op controleren.  Zowel overdag als 's nachts gaan hadhavers op zoek naar fastfoodverpakkingen die op straat gedumpt zijn. Deze troep is een belangrijke bron van vervuiling in het centrum. Om de rotzooi te bestrijden, zet de gemeente extra handhavers in. Die spreken ondernemers aan en kunnen de 'restaurants' boetes opleggen. Ook consumenten die na een snack besluiten de binnenstad te ontsieren kunnen op een boete van een 90 euro rekenen.  Het offensief tegen de fastfoodverpakkingen is onderdeel van het Aanvalsplan Schoon Amsterdam 2017. Eerder dit jaar lag de focus op verkeerd aangeboden huisvuil en grofvuil. De drukte in de stad zorgt namelijk voor flinke vuilnisbergen. Maar liefst 200 stadsreinigers legen dagelijks in de binnenstad soms wel tien keer per dag prullenbakken. Met de dagelijkse opbrengst kun je 1500 volle vuilnisbakken vullen.  'De binnenstad moet echt schoner, en dat betekent dat iedereen daarin zijn verantwoordelijkheid moeten nemen. Vooral zwerfafval van fastfoodketens is een groot probleem, dus we richten ons nu extra op uitbaters van fastfoodzaken en consumenten die hun troep op straat gooien', zegt wethouder Abdeluheb Choho (Openbare Ruimte).  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"TILBURG - De politie is een onderzoek begonnen naar de dood van een 83-jarige vrouw uit Tilburg. Het slachtoffer is door een misdrijf om het leven gekomen. Dat meldt de politie maandagmiddag.  De vrouw werd zondag rond vijf uur in haar portiekflat aan de Jachtslotstraat gevonden. Een arts kon geen duidelijke doodsoorzaak vinden.  MisdrijfUit sporenonderzoek van de politie bleek dat de vrouw door een misdrijf om het leven is gekomen. Onder welke omstandigheden dit is gebeurd, wil de politie in het belang van het onderzoek niet zeggen.  Een bovenbuurvrouw vertelt dat ze het slachtoffer niet goed kende. ""Vooral van groeten op de gang. Ik ben er echt van geschrokken. Eng dat er zoiets gebeurt"", zegt ze.  De buurvrouw heeft niks gehoord of gezien. ""Tot de politie voor de deur stond en vertelde dat er een vrouw was overleden.""  'Ken haar niet echt'Ook een andere bewoner geeft aan dat er nauwelijks contact was. ""Ik heb wel eens de boodschappen voor haar naar boven gedragen. Ze woont op de derde verdieping en had een rollator en scootmobiel. Verder ken ik de vrouw niet echt.""  De recherche heeft zondag en maandag uitgebreid onderzoek gedaan in het huis. Ook is er een buurtonderzoek gehouden.  HuisnummerDe politie heeft het huisnummer '72' van de portiekflat naar buiten gebracht en hoopt zo mensen te spreken die iets hebben gehoord of gezien.",entertainment
"Verschillende Amsterdammers in Oost hebben vanmiddag een sms ontvangen van de politie. Via de sms-bom hoopt de politie alsnog getuigen te spreken die mogelijk informatie hebben over de 27-jarige vrouw.  'We weten nog altijd niet hoe Sofie Kerklaan (27) is overleden. Heb jij mogelijk iets gezien in de omgeving van het Djakartaterras?' staat in het bericht te lezen.  Kerklaan werd afgelopen november zwaargewond gevonden op de stoep van het Djakartaterras in Oost. Het is nog steeds een mysterie wat er met haar gebeurd is.  Sofie overleed aan de verwondingen die zij in de nacht van 11 op 12 november opliep. Het is nog steeds niet duidelijk hoe zij op de stoep terecht is gekomen. Alle scenario's zijn nog in onderzoek, van een noodlottig ongeluk tot een misdrijf.  De recherche heeft een aantal 'zeer belangrijke getuigen' nog altijd niet gevonden en besteedde eerder deze week nogmaals aandacht aan de zaak. Het gaat bijvoorbeeld om een man die rond het tijdstip van de melding door de straat fietste. Ook is de politie op zoek naar twee vrouwen die stonden te dansen bij 'de nijlpaarden' in de straat, zo'n uur voordat Sofie om kwart voor drie werd gevonden.  Daarnaast zoekt de politie iemand die een half uur voordat Sofie aangetroffen werd 'de trap tegenover het portiek Djakartaterras 10-18' opliep. Verder roept de recherche iedereen die tussen half twee en kwart voor drie 's nachts op het Djakarterras was, zich te melden.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"HERPEN - Q-koortspatiënten krijgen als het aan het nieuwe kabinet ligt nog minder geld dan dat eigenlijk was beloofd. In juli zei minister Schippers nog dat er tien miljoen euro als tegemoetkoming voor Q-koortspatiënten zou komen. Nu blijkt dat er maar negen miljoen voor is vrijgemaakt. 'We staan voor de zoveelste keer in de kou.'  In het akkoord staat dat het toekomstige kabinet als gebaar ter erkenning van de grote gevolgen die Q-koortspatiënten hebben ondervonden, negen miljoen euro vrijmaakt. Het geld is voor mensen met langdurige klachten goed te kunnen ondersteunen, adviseren en begeleiden. En daar zit het grote verschil. Waar het eerst nog om een tegemoetkoming ging, is het nu voor ondersteuning, adviseren en begeleiding.  Brief van de ministerWat het precies inhoudt, is onduidelijk. Ook voor Bert Brunninkhuis, zelf Q-koortspatiënt en voorzitter van patiëntenvereniging Q-uestion. “In de brief van minister Schippers stond tien miljoen. We hebben het zelfs ambtelijk besproken. Wie moesten er wel in aanmerking komen voor tegemoetkoming en wie niet. ‘We’ kregen tien miljoen en nu dit. Het bedrag lijkt nergens op.”  Brunninkhuis zet de negen miljoen tegenover de ruim tweehonderd miljoen die is uitgetrokken voor de boeren. “Het is oneerlijk. De economie gaat boven de gezondheid. Er zijn zelfs geitenboeren die weer uit gaan breiden. Snapt u het nog?"", vraagt Brunninkhuis zich hardop af.  74 mensen overleden Q-koorts brak in 2007 bij een geitenboerderij is Herpen uit. Inwoners werden plotseling ziek en kregen allerlei vage klachten. Lange tijd was onduidelijk wat het was. Mede dankzij huisarts Alfons Olde Loohuis werd duidelijk dat het om Q-koorts ging. Bij 74 patiënten is vastgesteld dat ze aan de gevolgen van Q-koorts zijn overleden. Meer dan vierduizend mensen werden ziek. Het is nog steeds de grootste uitbraak van de bacterie ter wereld.",business
"Patti Valkenburg, hoogleraar Media, Jeugd en Samenleving in de bioscoop Tuschinski in Amsterdam.  Patti Valkenburg,  Van de wet mogen kinderen niet naar 16+-films. Zo’n verbod is achterhaald en schadelijk, vindt hoogleraar Patti Valkenburg.  Door onze medewerker Menno Sedee | pagina 2 - 3  Amsterdam.  Met je zoon van vijftien wil je naar Blade Runner 2049. De eerste Blade Runner vond hij fantastisch - hij houdt sowieso van sciencefiction - en nu speelt Sylvia Hoeks er ook nog eens in. Dat moet jij ook zien.  Bij de kassa word je tegengehouden. Je zoon is nog geen zestien en de film is voor 16+. Maar jij bent er toch bij? Maakt niet uit. De medewerker legt uit dat de bioscoop een hoge boete kan krijgen. Jullie druipen af en besluiten thuis de oude Blade Runner nog maar eens te kijken.  Artikel 240a van het Wetboek van Strafrecht verbiedt het verkopen van een bioscoopkaartje aan iemand die nog geen zestien is voor een film die de Kijkwijzer als 16+ heeft aangemerkt. Ook als winkels zoals de Blokker dvd’s met dat leeftijdsadvies verkopen aan mensen jonger dan zestien jaar, begaan ze een misdrijf.  „Vreselijk achterhaald”, zegt Patti Valkenburg over die wet. De hoogleraar Media, Jeugd en Samenleving aan de Universiteit van Amsterdam schreef vijf boeken en 160 onderzoeksartikelen over mediagebruik bij kinderen. In 2003 richtte ze het onderzoekscentrum CcaM op, het grootste in zijn soort ter wereld. „De wet ademt de jaren vijftig, toen het idee nog heerste dat kinderen tegen alles beschermd moesten worden.”  Opmerkelijk is dat Valkenburg zelf aan de wieg stond van de Kijkwijzer. Ze nam plaats in de wetenschappelijke commissie van het NICAM, de organisatie achter de Kijkwijzer, die sinds 2001 in gebruik wordt genomen als opvolger van de Filmkeuring. In 2011 verliet ze de commissie.  Schiet u uzelf niet in de voet?  „Nee. Artikel 240a ondermijnt juist de Kijkwijzer. Het doel van de Kijkwijzer is het verschaffen van productinformatie. Nu denkt iedereen in Nederland dat Kijkwijzer ouders dingen verbiedt.”  Het NICAM laat weten dat het inderdaad steeds vaker klachten krijgt van ouders, die boos zijn dat ze met hun kinderen zijn geweigerd in een bioscoop. „We hebben dit jaar al 64 klachten binnen en daar zitten de klachten die bij de bioscopen zelf binnenkomen niet bij”, zegt NICAM-directeur Tiffany van Stormbroek. „Wij horen vaak van ouders dat ze de wetgeving betuttelend vinden. Dat ze prima zelf kunnen beslissen naar welke films zij met hun kinderen kunnen kijken.”  Jammer, vindt Valkenburg: „Kijkwijzer verbiedt niks. Het geeft advies. En adviezen kun je naast je neerleggen. Dat is prima, want kinderen verschillen enórm, dat kun je niet generaliseren. Daarbij komt dat Kijkwijzer een conservatief systeem is: omdat kinderen zo verschillend op media reageren, is de leeftijdsgrens al aan de hoge kant.”  Hoe is dat advies dan ooit verankerd in een harde wet?  „Het is prima dat kinderen zonder ouders bij bepaalde films de bioscoop niet in mogen. Maar de nuancering dat als ouders erbij zijn ze wel de bioscoop in mogen, ontbreekt nu. Er is de laatste 10 jaar zo veel veranderd op het gebied van het mediagebruik van kinderen. Het is goed om dan regelmatig aan soul searching te doen: zijn we nog wel goed bezig met z’n allen?”  Wat is er nu veranderd?  „De rol van de ouders is veel belangrijker geworden in de media-opvoeding. Dat komt door twee dingen. Vroeger was het media-aanbod lineair: ouders wisten precies wat ze op welk tijdstip konden verwachten. Nu is er overvloed: media komen van allerlei kanten op kinderen af. Het is bijna niet bij te houden.  „Het tweede is dat kinderen op steeds jongere leeftijd media gebruiken. In 1970 keken kinderen vanaf een jaar of vier tv, nu zitten ze al vanaf vier maanden op de iPad. Er is peuter-tv en er zijn baby-apps. Ouders worden dus al vroeg in de ontwikkeling van hun kind gedwongen om een standpunt in te nemen over mediaopvoeding. Maar wat krijg je nu: ouders die hun kinderen het beste kennen, staan bij die bioscoop voor aap.”  Zijn ouders in tijden van overvloed niet juist geholpen met duidelijke wetten en regels over mediagebruik?  „De overheid moet ouders helpen bij de opvoeding. Dat doet zij door hen goed te informeren, niet door hun gezag te ondermijnen.”  Is er wel genoeg bewijs dat films schadelijk zijn voor kinderen?  „Het is een misverstand dat Kijkwijzer uitsluitend gebaseerd is op wetenschap. Dat kan niet. Je kan nu eenmaal niet zo eenvoudig wetenschappelijke, empirische resultaten over media-effecten vertalen naar beleid. Dan weet je dat er een effect is, maar wat dan?  „Het is inderdaad bewezen dat sommige kinderen agressief worden van gewelddadige films en dat jonge kinderen van hele andere dingen bang worden, zoals griezelmonsters. Moeilijker zijn films met seks erin. Want wanneer is seks schadelijk? Jonge kinderen worden hier weer juist minder door beïnvloed dan kinderen in de puberteit, omdat jonge kinderen daar nog totaal niet mee bezig zijn.”  Op televisie mogen 16+-programma’s niet voor 22.00 uur worden uitgezonden. Is dat dan ook achterhaald?  „Daar kan je inderdaad je vraagtekens bij zetten. Maar dat zou ik dan eerst van ouders zelf willen horen, zij zijn de consumenten van Kijkwijzer. Deze vraag raakt ook aan de effectiviteit van Kijkwijzer. Welke jongere kijkt er nog naar lineaire tv? Is die tijdslimiet, nu Netflix en uitgesteld kijken de norm wordt, nog wel te verwezenlijken?”  Dit interview hoort bij een serie over mediagebruik van kinderen. Hoe moeten ouders daarmee omgaan?",other
"Internationaal werd schande gesproken van de euthanasie van de 41-jarige Mark. Zijn broer Marcel Langedijk schreef een boek over wat aan het drama voorafging.  Door:Evelien van Veen26 augustus 2017, 02:00  'Ik ben niet een vaandrager voor euthanasie geworden', zegt Marcel Langedijk. 'Elk geval is anders. Maar de keus moet er zijn. Het leven is geen verplichting. Als iemand zo stuk gaat, wie zijn jij en ik dan om te zeggen: je moet dóór.'  Langedijk heeft het over zijn broer Mark, die in juli vorig jaar overleed: 41 jaar, alcoholist, gescheiden, vader van twee zoontjes, lijdend aan een angststoornis en een depressie. Hij vroeg om euthanasie.",entertainment
"EINDHOVEN - De Eindhovense reiswebsite Withlocals, dat reizigers in contact brengt met lokale mensen in exotische oorden, heeft een investering van 3,5 miljoen euro gekregen. Daarmee wil het bedrijf flink uitbreiden. Zo moeten er in het komende jaar veertig nieuwe landen bijkomen. “Maar we blijven een echt Brabants bedrijf.”  “We groeien vooral heel hard, zo’n twintig procent per maand. Om die groei bij te houden, is er geld nodig”, zegt Matthijs Keij van Withlocals. Het reisbureau ging op zoek naar geldschieters en dat bleek geen probleem.  “We konden kiezen uit tal van bedrijven die graag in ons bedrijf wilden investeren. Uiteindelijk hebben we gekozen voor het bedrijf Inkef Capital, omdat zij alleen met Nederlandse bedrijven werken.”  Nog eens 40 landen erbijWithlocals is in 24 landen actief en daar moeten in het komende jaar nog eens 40 landen bijkomen. Toch zit de reisorganisatie nog altijd in de Brabantse stad waar het avontuur ooit begon.  “Eindhoven blijft onze thuisstad. We zitten midden in het centrum aan de Emmasingel en dat blijft zo”, zegt Matthijs Keij. “Daar zitten al onze mensen. Het zijn zo’n veertien nationaliteiten bij elkaar.”  De Eindhovense reisorganisatie Withlocals bestaat sinds 2013. Het bedrijf wil reizigers in contact brengen met lokale mensen en wil plekken laten zien waar normaal alleen de lokale bevolking komt. Deze maand wil Withlocals nog uitbreiden naar Hongkong, Taipei en Singapore.",business
"Zondag, 10 december 2017 om 11:43  Louis van Gaal gaat niet aan de slag als technisch directeur bij de KNVB. De ex-bondscoach vindt zichzelf niet geschikt voor de functie, zo liet hij zondagochtend weten bij De Tafel van Kees. De Nederlandse voetbalbond had de 66-jarige Van Gaal graag willen aanstellen en deed veel moeite om hem in huis te halen, maar de ex-trainer van onder meer Ajax en Barcelona denkt dat de functie geschikter is voor iemand met een lagere leeftijd.  Van Gaal is een paar keer benaderd door de KNVB voor de functie van technisch directeur. “Ze zijn in Portugal (waar Van Gaal een huis heeft, red.) en in Nederland bij me langs geweest. Wie? Zowel Hans van Breukelen als Jean-Paul Decossaux als Eric Gudde.” Over wie wel geschikt zou zijn voor de functie, heeft Van Gaal een goed idee. “Ik denk dat je geen grote naam hoeft te nemen. In het opleiden van mensen hebben trainers over het algemeen niet zoveel ervaring. Zeker niet trainers van mijn leeftijd. Heel weinig mensen van mijn leeftijd staan open voor de nieuwe moderne technieken.”  Van Gaal wil geen naam noemen, maar heeft een duidelijk profiel voor ogen. “Ik vind dat het een jong iemand moet zijn die minstens vijf jaar bij de KNVB blijft. Dus niet een ervaren topcoach die in het buitenland gewerkt heeft, zoals ik. Geen type Fred Rutten? Nee, want dat is ook een ervaren trainer. Als ik nu vijf jaar bij de KNVB ga werken, ben ik 71. Ik zou een technisch directeur nemen die verstand heeft van het trainen van het brein. Er zijn tegenwoordig allerlei wetenschappelijke onderzoeken. Die hebben mij doen veranderen van opvatting en hebben mijn visie aangepast.”  Hmm toch jammer. Het is inderdaad tijd voor vernieuwing, maar van Gaal zou wel weer perfect passen in deze functie. Zijn persoonlijkheid is er juist één die we kunnen gebruiken in het Nederlands elftal. Ben bang dat het weer een zakkenmannetje gaat worden of een incapabele bekende naam die alleen voor zijn reputatie gekozen wordt. Maar goed we zullen zien wat de toekomst in de KNVB ons brengt.",entertainment
"Ally McCoist staat open voor een terugkeer als trainer bij Rangers FC. Hij stond tussen 2011 en 2015 al aan het roer bij de club uit Glasgow. (Talksport)  Fenerbahçe heeft een bod van anderhalf miljoen euro gedaan op Neto. Zenit Sint-Petersburg wil echter twee miljoen voor de verdediger uit Portugal hebben. (Fotospor)  Mark Hughes wil Mimoun Mahi in januari naar Stoke City halen, maar er zijn meer kapers op de kust. Swansea City, Bristol City en Nottingham Forest hebben eveneens een oogje op de aanvaller. (The Sun)  Roland Alberg is persoonlijk rond met CSKA Sofia. De middenvelder van Philadelphia Union gaat in Bulgarije 335.000 euro op jaarbasis verdienen. (Meridian Match)  Dimitar Berbatov stond in 2012 in de belangstelling van zowel Juventus als Fiorentina. De Bulgaar zag zelf echter af van een transfer naar de Serie A, omdat hij de Italiaanse taal niet wilde leren. (EPSN)  Roberto Mancini hoopt binnen achttien jaar de nationale ploeg van Italië onder zijn hoede te hebben. De 52-jarige oefenmeester staat sinds deze zomer aan het roer bij Zenit Sint-Petersburg. (Radio Deejay)",entertainment
"Nu Trump aan de macht is in de VS en de PVV hoog staat in de peilingen, komt de dreiging dichtbij voor moslims in Nederland. 'De PVV wil de Grondwet overtreden. Waarom blijft Nederland zo stil?'  De een, herkenbaar als moslim door een hoofddoek, gaat tegenwoordig bij het oversteken van de straat achter de paal van het stoplicht staan. Voor het geval dat. De ander, succesvol ondernemer, overweegt een vertrek uit Nederland. Bij moslims zit de schrik er in.  Na de aanslag op een moskee in Quebec, Canada, waarbij een anti-islam-extremist zes bezoekers doodde, besloten vier Nederlandse moskeeën voortaan de deuren op slot te doen tijdens de gebedsdiensten. In dezelfde week voerde president Trump een verbod in voor reizigers uit zeven islamitische landen naar de Verenigde Staten. Bij een debat in De Balie in Amsterdam werd geopperd dat moslims maar moesten worden uitgezet.  Het is nu drieënhalf jaar geleden dat islamoloog Anne Dijk (30) uit Utrecht een hoofddoek ging dragen. Ze is dochter van een dominee en heeft later voor de islam gekozen. ""Ik ben nooit bang geweest dat me iets zou overkomen. Mijn ouders wel, maar daar begreep ik niets van. Tot ik laatst merkte dat bij het oversteken door me heen flitste: achter de paal staan, stel je voor dat een auto naar me uitwijkt.""  Ze hoort dat geloofsgenoten voorzichtiger worden. ""Ik heb vriendinnen die 's avonds ook niet meer alleen de deur uitgaan: je weet niet wie er in dat donkere steegje kan lopen.""  Lees verder na de advertentie  Ik heb vriendinnen die 's avonds niet meer alleen de deur uitgaan: je weet niet wie er in dat donkere steegje kan lopen  Ondertussen maakt haar man plannen, voor als het 'erger' wordt, zegt Dijk. ""Hij is nu een zaak begonnen in het buitenland, zodat we daar ook vastigheid hebben. Onze zorg is: Waar gaat het naartoe? Ben ik hier straks nog wel veilig? Om me heen, voornamelijk onder jonge Nederlandse Marokkanen, die nota bene hier geboren zijn, hoor ik dat al langer. Ze gaan zaken doen in Marokko of kopen er een huisje. Zo van: 'Handig om daar wat lijntjes te hebben liggen'. En dan niet als vakantiehuisje, of omdat het er zulk lekker weer is.""  Ze zijn niet de enigen. Ook columnist en sociaal wetenschapper Cemil Yilmaz (32) uit Haarlem denkt na over een leven buiten Nederland: ""Ik sluit niet uit dat ik over een paar jaar wegga. Om me heen hoor ik die geluiden steeds meer. Niet alleen van moslims maar ook van andere Nederlanders met een niet-westerse achtergrond.""  Enis Odaci (41), eindredacteur van weblog Nieuwwij.nl, 'humanistisch moslim' uit Hengelo, heeft geen plannen om te vertrekken, maar prijst zich wel gelukkig dat hij tweetalig is. ""Ik kan, als het hier echt misgaat, ook nog in Turkije terecht. Dat zeg ik niet uit angst voor deportatie, maar voor het geval we hier worden weggepest. Kom op, wat doen we onszelf aan."" Volgens hem klinkt de wens om weg te gaan vooral onder jongeren. ""Die moeten hun leven nog gaan beginnen.""  Ben ik hier straks nog wel veilig?  Anne Dijk  Anne Dijk: ""Lang dacht ik: het zal zo'n vaart niet lopen met de moslimhaat. Ik kon niet geloven dat het mainstream zou worden. Maar nu Trump aan de macht is en de PVV alsmaar groter wordt in de peilingen, wordt het wel heel concreet. Het gaat nu over van woorden naar daden. Vorige week werd in debatcentrum De Balie openlijk door academici over 'oplossingen' gefilosofeerd. Was het eerst nog: 'de islam is slecht', of 'de Koran moet weg', nu gaat het over het verminderen van het aantal moslims. Ging het eerst om de ideologie, nu gaat het om de mensen.  Die ontwikkeling zie ik ook in de bedreigingen die ik krijg. Eerst moest ik bevrijd worden van mijn achterlijke geloof, nu wordt er in fascistische termen over uitroeiing gesproken. Je kunt denken: het zijn maar tweets, maar het is heel zwaar om dat soort dingen te lezen. Om die reden wijs ik acht van de tien verzoeken voor televisie-interviews af. Sorry, maar ik heb ook een fulltime baan, en beperkte energie. Ik ben ook een mens.""  Enis Odaci: ""De media spelen ook een kwalijke rol, omdat ze allerhande generalisaties over de islam verspreiden. Elke misstand in de islam wordt opgeblazen tot wezenlijk voor de religie. Nuance is nodig.""  Anne Dijk: ""Wat ook niet helpt, is dat de gemiddelde Nederlander geen moslimvrienden heeft. Van mij als kritische en feministische gelovige hebben ze nog nooit gehoord. De enige moslims die ze kennen zijn terroristen van Al Qaida of IS die ze op tv zien. Ik zie het nu overgaan van dehumanisering van moslims naar discriminatie als oplossing.""  Men was meer druk met de vorm, dat het slechts een A4'tje was, dan met de inhoud  Cemil Yilmaz: ""Ik heb met verbijstering aangezien hoe passief Nederland reageerde op het verkiezingsprogramma van de PVV. Men was meer druk met de vorm, dat het slechts een A4'tje was, dan met de inhoud. Ik noem het een nationaal-socialistisch en racistisch plan. Het bevat verkiezingsbeloftes over de islam en moslims, waaronder een verbod op de Koran. Om die te realiseren moeten vier artikelen van onze Grondwet overtreden worden: de artikelen over godsdienstvrijheid, persvrijheid, het gelijkheidsbeginsel en de vrijheid van onderwijs. Maar het frappante is: daar hoor je niet of nauwelijks iemand over. Waarom wordt hier geen probleem van gemaakt, dit gaat toch regelrecht in tegen de Grondwet?""  Dan heb ik het nog niet over de manier waarop de PVV partijen als de VVD en het CDA heeft beïnvloed en geïnspireerd om hun retoriek over te nemen. Ik dacht dat we in Nederland één waren, maar ook die partijen spreken nu in termen van 'wij' en 'zij', waarbij de subtekst is dat moslims er niet bij horen. Na de brief van Rutte, waarin hij precies dat doet, werden mensen om me heen wakker. Ik heb een zus die zich nooit, maar dan ook echt nooit met maatschappelijke thema's bezighoudt. 'Hè? Maar waar heeft hij het over?', was haar reactie op Ruttes brief. Ze voelde voor het eerst angst. Ja, dan ben ik gealarmeerd.""  Enis Odaci: ""Ik weet niet of je het woord 'nationaal-socialisme' moet gebruiken voor het verkiezingsprogramma van de PVV. Maar het is er wel een opmaat naar. Het is een blauwdruk voor een samenleving die gebaseerd is op discriminatie. Dat is levensgevaarlijk. Tel daarbij op dat boegbeelden, invloedrijke figuren zoals de minister-president, met zijn brief, er momenteel voor kiezen om niet te binden, maar elkaar op basis van wantrouwen te bekijken.""  In de VS zie je nu hoe kwetsbaar de democratie is. Het gaat hard: de president heeft een keihard moslimverbod uitgevaardigd. We hebben het toch vaak over de bezorgde burger? Nou, die is tegenwoordig islamitisch. Het is zo gebeurd, hè? We zijn een minderheid van 800.000 mensen. Ik vraag me af: Moet jij beschermd worden tegen dat kleine groepje moslims dat een sharia wil, of moet ik tegen jou beschermd worden?""  Anne Dijk: ""Bij het debat in De Balie werd openlijk gefilosofeerd over een Grondwetswijziging, en pleitte een van de uitgenodigde sprekers ervoor dat we als Nederland uit een paar verdragen moesten stappen. Sorry, maar waar was Nederland ook weer op gestoeld? Op vrijheid van godsdienst. Daar is Nederland mee begonnen, daar is Nederland voor opgericht. Wie strijdt er dan voor Nederland? Dat vraag ik me echt af. Wie tornt er hier dan aan onze identiteit?""  Enis Odaci: ""Zo zei VVD-fractieleider Halbe Zijlstra een tijdje geleden op de radio: de Universele Verklaring van de Rechten van de Mens zijn aan een 'update' toe. Ik vrees dat dat neerkomt op morrelen aan het gelijkheidsbeginsel. En dan worden moslims gezien als gevaar? Het zijn politici zelf die de rechtsstaat aan het omverwerpen zijn.""  Cemil Yilmaz: ""Ik zie talloze overeenkomsten met de jaren dertig. Er is een gevoel van ontevredenheid, waarbij een bevolkingsgroep, nu de moslims, overal de schuld van krijgt. Nu heeft elk tijdperk heeft zijn eigen zondebok. Communisten waren een tijd niet populair, vervolgens de Molukkers, toen waren het de Surinamers, enzovoorts. Het verschil zit hem in de mate waarin het nu gebeurt. Het wordt massaler. Dat is angstwekkend.""  Anne Dijk: ""In de Balie ging het ook over een oplossing voor het islamprobleem: het uitzetten van moslims, om te beginnen de beroepsmoslims en islamologen. Ik ben straks dus als eerste aan de beurt. Zo ging het in de jaren dertig ook: eerst de denkers, dan het volk. Het begon niet met de gaskamers. Ik zei dit vijf jaar geleden ook al, maar dan bij vrienden aan tafel. Nu durf ik het hardop op te zeggen. Wat moet er nog gebeuren voordat Nederland wakker wordt?""",politics
"De Amerikaanse president Donald Trump heeft maandag een draai van 180 graden gemaakt door alsnog de rechts-extremisten te veroordelen die dit weekeinde verantwoordelijk waren voor dodelijk geweld en chaos in de stad Charlottesville. Trump stond onder druk, ook in zijn eigen partij, om zijn eerdere halfslachtige verklaring aan te scherpen.  Door:Redactie14 augustus 2017, 20:23  'Racisme is een kwaad. Zij die in naam daarvan geweld veroorzaken, zijn criminelen en schurken, inclusief de Ku Klux Klan, neonazi's, blanke racisten en andere haatzaaiende groeperingen', zei de president maandag. Hun gedrag is onverenigbaar zijn met de waarden 'waar wij Amerikanen aan hechten', aldus Trump, voor even weer in het Witte Huis, tijdens een onderbreking van zijn 'werkvakantie' op een golfclub bij New York. 'We veroordelen deze flagrante uiting van haat, fanatisme en geweld.'  De president sprak bovendien zijn leedwezen uit over de dood van de 32-jarige Heather Heyer. Zij kwam om het leven toen een man met een auto op een groep demonstranten in Charlottesville inreed. Enkele tientallen anderen raakten gewond. De betogers hadden het aan de stok gekregen met rechts-extremisten die zich keerden tegen het weghalen van een standbeeld van generaal Robert E. Lee, een symbool van slavernij en racisme.  De automobilist die het op de menigte voorzien had, werd in Amerikaanse media geïdentificeerd als een man met radicaal-rechtse opvattingen. Volgens een oud-leraar voelde de 20-jarige James Alex Fields zich verwant met neonazi's.  In eerste instantie had Trump weliswaar de aanslag veroordeeld, maar zonder met een beschuldigende vinger te wijzen naar deze of gene groep. 'Haat, onverdraagzaamheid en geweld' komt 'van vele kanten', zei Trump zaterdag - waarbij hij met handgebaren de nadruk legde op 'vele kanten'.  Die reactie kwam hem op veel kritiek te staan van zowel Democraten als Republikeinen - zijn partijgenoten. Trump had volgens hen expliciet rechts-extremisten moeten veroordelen.  Het Witte Huis probeerde zondag al de schade te beperken. Een anonieme zegsman sprak in een verklaring met zoveel woorden over de Ku Klux Klan en neonazi's, maar daarmee verstomde de roep niet om een publieke en persoonlijke verklaring van de president.  Uiteindelijk kwam die er nadat Trump overleg had gepleegd met zijn minister van Justitie, Jeff Sessions, en FBI-directeur Christopher Wray. Justitie zal hard optreden, zei Sessions, die de aanslag als 'binnenlands terrorisme' bestempelde. Maar hij nam het in tv-interviews ook op voor Trump, die volgens hem oprecht 'geschokt' was.  Trump drong maandag aan op 'nationale eenheid', maar met zijn aanvankelijk terughoudende reactie had hij niet alleen politici tegen zich in het harnas gejaagd. Een van zijn economische adviseurs gaf er uit protest de brui aan. De Afrikaans-Amerikaanse topman van de farmaceutische producent Merck, Kenneth Frazier, zei dat Amerikaanse leiders moeten opkomen voor 'het Amerikaanse ideaal dat alle mensen als gelijken geschapen zijn'. Trump reageerde fel; hij zei dat Frazier beter zijn tijd kan besteden aan het verlagen van de extreem hoge prijzen van medicijnen.  Frazier is niet de eerste adviseur die opstapt uit onvrede over uitspraken en daden van de president. Oud-Uber-topman Travis Kalanick kon zich niet vinden in diens anti-immigratiepolitiek. Tesla-baas Elon Musk stapte op omdat Trump de VS terugtrok uit het klimaatakkoord van Parijs.  Nationalisten, neo-nazi's en andere rechts-radicale groepen maken zich inmiddels op voor een nieuwe demonstratie. Bij een universiteit in Texas willen ze betogen onder het motto 'White lives matter'. De initiatiefnemers zeggen geïnspireerd te zijn door 'Charlottesville'.",politics
"Maandag, 11 september 2017 om 20:48  Frank de Boer werd maandagmiddag op straat gezet door Crystal Palace. Het ontslag van de trainer kwam daags na de nederlaag op bezoek bij Burnley, maar volgens de BBC was de clubleiding van the Eagles al langer voornemens te breken met De Boer.  De Boer sprak twee weken geleden al met voorzitter Steve Parish en technisch directeur Dougie Freedman over de zorgwekkende situatie van de club. Het gesprek zou de beleidsbepalers geen voldaan gevoel hebben gegeven, waarna onmiddellijk contact gezocht is met Roy Hodgson. Diverse Engelse media meldden maandag al dat de ex-bondscoach van Engeland spoedig een tweejarig contract zal tekenen op Selhurst Park.  Het ontslag van De Boer kwam 77 dagen na zijn aanstelling, eind juni. Hij beleefde een dramatische seizoensstart met Palace en de vierde achtereenvolgende competitienederlaag is hem uiteindelijk fataal geworden. De Boer werd vorig jaar ook al razendsnel op straat gezet bij Internazionale en was in Londen uit op eerherstel.  De manager had echter moeite om zijn spelersgroep naar zijn hand te zetten en werd de matige sfeer op het trainingscomplex van de club verweten. Op zijn beurt heeft De Boer zich onder meer geërgerd aan het trage handelen van de club op de transfermarkt. Zo kwam de komst van Mamadou Sakho pas op de slotdag van de zomerse transferperiode rond.  Het blijkt nog regelmatig, zeker bij comments over live wedstrijden, dat objectief reageren lastig blijft. Daarnaast geeft het je argument ook iets meer kracht door zoiets te stellen. Overigens is dit gewoon niet het goede team en had hij op zoek moeten gaan naar een subtopteam in een redelijk tot goede (Europese) competitie, waarna hij dan de overstap kan maken naar aanvallendere/dominantere teams in de top competities.  Ik als Ajacied kan dat ook zien! Wel is de clubkeuze van De Boer dramatisch. Er waren Belgische topclubs in hem geinteresseerd deze zomer, maar hij moest en zou per se naar Engeland. Zelfs als dat betekende dat 'ie bij zo'n houthakkers ploeg aan de slag moest.  Het slaat ook nergens op. Mensen snappen fouten maken niet. Terwijl fouten ook onderdeel van succes zijn, zeker bij een trainer die nog relatief aan het begin van zijn carriere staat. Van Gaal was ook bondscoach toen we niet naar een eindtoernooi gingen. Bakte er niks van. Paar jaar later eindbaas bij AZ Munchen en oranje. Frank heeft mijns inziens de verkeerde clubs uitgekozen. Te hoge verwachtingen in verhouding tot de capaciteiten, andere speelstijl en bijbehorende spelers. Bij Ajax was hij gewoon erg goed, al maakte hij ook daar fouten. Een van zijn tekortkomingen is het onvermogen te spelen naar mogelijkheden ipv naar visie. Maakt hem niet meteen een slechte coach. Moet hij wel aan werken. Frank blijft mijn held!  Je hebt het over de verkeerde keuze van de Boer, maar het is toch belachelijk wat Crystal Palace doet. Ze handelen als een amateurclub door een trainer aan te stellen waar ze, achteraf gezien, geen vertrouwen in hadden. Waar is je profielschets? Op basis van wat stel je de trainer dan aan? En als je hem dan aanstelt, moet je niet na 4 wedstrijden schijterig de beste man ontslaan, terwijl hij ook nog eens vooruitgang boekt. Wat dat betreft kan je Frank de Boer niets verwijten, maar heeft Crystal Palace zich flink voor aap gezet in het toch al onvoorspelbare voetbalwereldje. Probleem is wel dat de cv van de Boer flinke schade oploopt.  Frank de Boer is gewoon te dominant want hij verwacht gewoon geen enkele tegenspraak..zie zijn ruzies met Elhamdaoui,theo Janssen, Icardi etc En nu bij crystal palace ook weer met diverse spelers ruzie.. Bij een team met jonge spelers die zich nederig opstellen zal hij meer succes boeken..  Een club heeft continuïteit nodig, tijd om zichzelf op te bouwen met een vaste coach hiermee creër je alleen onrust waar niemand mee gebaat is. Ik zeg hiermee absoluut niet dat Frank het niet verdiende om ontslagen te worden hij heeft immers de slechts denkbare reeks neergezet in de competitie, maar Crystal Palace wist wat het binnenhaalde nadat Frank een wanprestatie had geleverd bij Inter.  Tuurlijk is Frank de Boer een goede trainer. Maar je moet niet voor Inter kiezen als ze het moeilijk hebben. En Crystal Palace, tja. Dat is een soort willem 2 van de Eredivisie. Spelen misschien 3 jaar op het hoogste niveau en kunnen zo weer in degradatiegevaar komen. Allebei de clubs waren/zijn instabiel. Een club met het niveau Utrecht was denk ik beter geweest voor hem.  Zegt genoeg, het is bijzonder knap als een bestuur na 2 wedstrijden je ontslag al bespreekt. Heeft blijkbaar op zijn tactiek na niks aangetoond om manager materiaal te zijn in de zwaarste competitie ter wereld  Haha Frank de Boer een goede coach. Ja 4 keer kampioen van de armoede. In 4 jaar tijd speelde Ajax het meest afschuwelijke voetbal . Ik kan me ook geen enkele wedstrijd herinneren dat hij een tactische zet heeft gedaan die positief heeft uitgepakt. Waardeloze trainer dus zal binnenkort wel aangesteld worden als bondscoach.  Ga maar eens opzoeken juist de eerste jaren werd Ajax kampioen omdat de concurrentie ( Lees Feyenoord en PSV) onnodig punten verspeelde. En hoe kwam het dat iedereen ook de Ajax supporters het Ajax van Peter Bosz een verademing vonden tegen het Ajax van Frank de Boer ?",entertainment
"Een chauffeur is in de nacht van donderdag op vrijdag in Noord gespot met een bijzondere vracht. Hij vervoerde niet alleen een fiets in z'n kofferbak, maar ook een passagier, zo was te zien via de openstaande achterklep.  Een automobilist zag de chauffeur rijden en sprak hem op het 'gevaarlijke' gedrag aan. Volgens de maker van de foto zou het gaan om een Uber-chauffeur, maar anderen bestrijden dat.  Het is niet duidelijk of het om een betalende passagier ging, of dat de chauffeur bekenden in zijn auto had.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"pagina 16 - 17  Darmkanker  Jeroen Geurts schreef over het succesverhaal van de landelijke screening op darmkanker (Mooi, die screening op darmkanker, 21/10). Zijn zwager was te jong om mee te doen aan dit bevolkingsonderzoek en overleed op 31-jarige leeftijd na erfelijke darmkanker.  Vijf tot tien procent van alle darmkanker heeft een erfelijke achtergrond. Volgens de richtlijnen wordt momenteel in alle darmtumoren van mensen onder de 70 jaar een immunohistochemische test gedaan om te kijken of er aanwijzingen zijn voor een specifieke erfelijke vorm (het Lynch-syndroom).  Een DNA-test kan een positief testresultaat bevestigen. Familieleden kunnen dan, ook voor een DNA-test en zo nodig voor regelmatige coloscopie in aanmerking komen, zodat je bij deze gezonde familieleden de kanker vóór bent. Soortgelijke screening is ook beschikbaar voor andere vormen van erfelijke darmkanker. Op deze manier kunnen het bevolkingsonderzoek en erfelijkheidsonderzoek elkaar aanvullen.  Uit de eeuwige wens van studenten om kortingen en verdere subsidiëring van hun toekomst (Het is tijd voor een tegemoetkoming, Brieven, 20/10) blijkt een hang naar suikeroom ‘ome DUO’. We betalen voor elkaars toekomst, net als belastingen en pensioenen. Dat systeem is alleen houdbaar als het onderwijs beter wordt. Hoewel studenten niet meer het gemak van een gratis-geldstroom ervaren, is er voor de student die financieel minder op zijn of haar ouders kan vertrouwen een verhoogde aanvullende beurs, mogen studenten onbeperkt bijverdienen en stromen middelen terug in het onderwijs. Daarnaast is er een financieringssysteem gecreëerd waarop studenten kunnen terugvallen met een rente zo laag dat meer dan de helft van de studenten het gebruikt om te sparen. Dat de rente stijgt om kosten te dekken van het halveren van het collegegeld voor eerstejaarsstudenten is gevolg van een nieuw kabinet dat keuzes maakt die ideologisch verschillen van die van een kabinet van weleer. Vragen om geldelijke tegemoetkomingen is terugkijkend beleid van vandaag willen compenseren. Kijk dus niet naar wat je ontbeert ten opzichte van je voorgangers, maar naar je toekomst. Een houdbaar onderwijssysteem, dát is de tegemoetkoming van de overheid.  Jules Janssen DaalenStudent  #MeToo  Het bespreekbaar maken van seksuele intimidatie en aanranding is een belangrijke stap richting een ware geëmancipeerde maatschappij.  Slachtoffers van seksuele intimidatie hebben een stem gekregen. Hoe nu verder? Veel publieke figuren weten hier geen antwoord op en schuiven het probleem door en bestempelen het probleem als een ‘100 procent mannenprobleem’.  Daarmee ontken je de kracht van de vrouw. Vrouwen hebben deze revolutie in gang gezet door hun ervaringen te delen. Nu is het aan de maatschappij om deze revolutie kracht bij te zetten en er iets mee te doen. Laat onze samenleving de cursus voor mannen zijn. We moeten samen de voorbeeldfunctie vervullen. Samen laten zien dat we gelijk zijn door elkaar met respect en als gelijke te behandelen.  Enne Lampe  Spoorboekloos treinen  Doordat de NS een proef doet met ‘spoorboekloos rijden’ moet Rob Houtepen nu maar gokken wanneer hij met de trein van Amsterdam naar Maastricht kan (Brieven 23/10). Maar dat is een misverstand. Met de wat ongelukkig gekozen term ‘spoorboekloos’ bedoelt NS dat er zoveel treinen rijden, dat je niet meer in het spoorboekje hoeft te kijken. Echter: de treinen rijden nog steeds volgens een vaste dienstregeling. Die kun je gewoon opvragen via de reisplanner op je computer of telefoon. Als Rob dat doet, dan ziet hij dat hij nog steeds twee keer per uur rechtstreeks van Amsterdam naar Maastricht kan reizen. Alleen even opletten: op woensdag vertrekt zijn trein vijf minuten eerder dan op andere dagen.  Nico Spilt  Correcties/aanvullingen  In het artikel Dit zijn de Wallen van internet (18/10, p. 8) wordt gesuggereerd dat in de Valkenburgse zedenzaak een man van 21 jaar een meisje van 16 dwong tot seks met tientallen mannen. Dit is onjuist. De man heeft het meisje aangezet tot seks met tientallen mannen.",business
"Donderdag, 1 maart 2018 om 07:54  Een half uur voor aanvang van de halve finale in de KNVB Beker tussen Feyenoord en Willem II, circuleerde op sociale media het tactische plan van Erwin van de Looi. ‘Op een onbewaakt moment moet iemand kans hebben gezien de vellen met de tactische plannen van Willem II te fotograferen”, schrijft het Brabants Dagblad. Een supporter van Feyenoord plaatste de foto op Twitter. Van de Looi heeft geen goed woord over voor deze actie.  De coach van de Tilburgers reageerde na afloop van de wedstrijd boos. “Als dat door iemand van het hotel is gedaan, dan is het gelijk de laatste keer geweest dat wij daar zijn geweest”, laat hij weten. “Schandalig, zeker omdat we daar wel vaker zijn geweest. Maar daar zat het niet in dat wij vandaag hebben verloren. Zoals ook op de sheets te lezen was, je moet jezelf wel laten voelen in de duels. Je hoeft niet te schoppen, maar moet wel echt aan de bak. Dit is een halve finale, je krijgt geen herkansing, je moet er gewoon staan. De kans om een finale te spelen krijg je niet zo vaak bij Willem II.”  Willem II verloor de halve finale met 3-0. De coach van de nummer veertien van de Eredivisie was niet blij met de manier waarop zijn ploeg zich presenteerde. ""Kom op, we spelen in de halve finale en we kunnen de finale halen"", zei Van de Looi tegen FOX Sports. ""Ik weet niet, maar het is geen zomeravondvoetbal, het is geen amateurwedstrijd. Met alle respect voor amateurwedstrijden. Het gaat om de KNVB Beker! Je moet lef tonen, vechten en gemeen zijn. Dat heb ik gewoon te weinig gezien. We hebben ze wel te veel laten voetballen. Zeker bij de backs lag er ruimte, maar dan moet je dat wel durven. Dat deden we te weinig en dat is irritant.”  Het zal wel de laatste bespreking zijn. Maar dan nog is het zuur dat er een of andere onverlaat belangrijke info over jou tactiek zo de ether inslingert! Haha nou vond ik het niet heel erg, want heeft lekker uitgepakt.  Enige wat ik wel schandalig vind (maar tegelijk ook enorm blij mee ben) is dat de wedstrijd gewoon doorging. Ik zit nog te kou kleunen Maar met alle respect, dit maakte goed en lekker voetbal wel onmogelijk. Ze hadden de pot eigenlijk (voor de eerlijkheid en voor de spelers/supporters) een weekje moeten verplaatsen. Maar goed mij hoor je er verder niet meer over want het pakte nu lekker uit  Dat kan zo zijn, maar je hebt 2 ploegen nodig voor een mooie pot. Als de ene ploeg 75 km van huis bevroren op het veld staat en niet warm gemaakt kan worden door duizenden mensen, kan je wat mij betreft nooit een mooie pot krijgen.  Maar zoals ik al zei: ik ben er blij mee dat de wedstrijd nu doorgang heeft gevonden, maar als we naar Tilburg hadden gemoeten had ik het ook niet tof gevonden, dan twijfel ik of wij de flitsende ploeg waren geweest.  Al met al vind ik dat die wedstrijd (eigenlijk) verzet had moeten worden. Het was echt steeeenkoud.  Ik vind 't wel meevallen hoor. Het zijn gewoon duidelijke instructies, netjes en leesbaar getekend en geschreven. Je kunt 't wel heel complex gaan maken, maar dan snapt niemand geen hol meer van. Alsof je vlak voor de wedstrijd je kop vol wilt hebben met allerlei details, terwijl 't gewoon om voetballen gaat. Tijdens de trainingen zullen vast wat meer focus punten zijn geweest.  deze tactiek was na 3 minuten al duidelijk. welke trainer in het betaalde bedenkt dat je in de halve finale van de beker man op man gaat spelen. dat doen ze bij de amateurs ....maar nooit bij de profs. zeer amateuristische tactiek van vd looy, die dan gaat klagen over een amateuristische instelling van zijn spelers. en dan ook van die loze kreten op zijn papiertje. is dit werkelijk het niveau van een trainer in de eredivisie? hij heeft bij groningen het voetbal uit de ploeg gehaald met negatief schijktbakken voetbal (*) en hij heeft nu van willem 2 ook een angstig achteruitloop elftal gemaakt. dan heeft hij het lef om de spelers de schuld te geven! natuurlijk mist hij zo'n beetje zijn hele verdediging en het niveau van de jongens die er dan komen is niet eredivisiewaardig (liefting, vd linden, dankerlui ...en vooral wijnaldum). maar hij kiest er bijvoorbeeld voor om obeche niet op te stellen en haije wel. gewoon een slechte trainer, met een.negatieve tactiek die geen verantwoordelijkheid neemt voor zijn eigen falen.  Helemaal mee eens. Bij FC Groningen had hij aanvallend top materiaal. Ga dan ook in godsnaam aanvallend voetballen. Nu bij Willem 2 start hij gewoon met 5 verdedigers tegen NAC en Roda JC. Verschrikkelijke antivoetbalcoach. Verder vast een vriendelijke man, maar zijn teams gaan altijd ten onder aan het gemis aan spelplezier....  Ik dacht dat ze op mijn amateurniveau belabberde tactieken hanteerden, maar dit slaat alles. Bal willen hebben? Ja joh, wat een verrassing. Ik had verwacht dat iedereen achter zijn man zou blijven staan. Juiste keuzes maken? Goed dat je het zegt, anders waren we van plan telkens de verkeerde keuze te maken. Bedankt coach! Durven spelen? Ok coach, normaal durf ik iemand niet in te spelen namelijk maar omdat het op dit papiertje staat zal ik het doen. Het enige wat nog ontbreekt op dit lijstje is 'Willen winnen' en 'Met z'n allen ervoor gaan'. En bij corners natuurlijk 1e paal, 2e paal, mannetjeeeeeee.  Ik snap dat van der Looi furieus is , dan loop je al maanden met dit briljante plan in je hoofd. En dan een half uur voordat je de hele Wereld, en vooral Feyenoord zou verbazen staat het op internet. Zonder social media wint Willem 2 hier gewoon met 0-3, kost ze de beker.....zucht...  Goedkoop likes scoren dit weer, neem op z’n minst de moeite het artikel helemaal te lezen. Hij zegt namelijk vervolgens zelf dat het niet aan het stelen van de tactiek ligt maar aan de instelling van Willem II zelf. Hij zegt alleen het schandalig te vinden wanneer iemand je tactiek openbaar maakt, zeker wanneer diegene in het hotel zou werken waar je op bezoek bent. Dit ben ik overigens ook helemaal met m eens.  Allereerst moet je zelf zorgen dat je je tactiek niet laat slingeren. Aan de andere kant was het natuurlijk een tactiek van niks, die elke amateur had kunnen bedenken. Volgende keer gewoon opschrijven dat je de bus voor het doel gaat parkeren.  Ik denk dat van der Looi vooral furieus staat omdat Willem II supporters nu het schriftelijke bewijs hebben dat hij een tactisch onbenul is. Als dit het niveau is van de Knvb trainerscursus dan begrijp ik niet waarom dat zo stervensduur is.  Tja, het trainerschap is natuurlijk geen hogere wiskunde. Dus het verbaast me wat men van het vak verwacht als ik hier lees over de onkunde van Van de Looi. Toch vallen tactieken goed te counteren met een tegen-tacktiek, dus ik snap dat Van de Looi hier woedend wordt. Bovendien, het laat zeker een bepaalde speelwijze zien. Hij heeft er in de tactische besprekingen ook voor kunnen kiezen om Feyenoord het spel te laten maken zodat ze er snel uit counteren. Oftewel: expres duels verliezen op het middenveld om het in de 16 op te knappen.  Toch valt het niveau van de opstelling me redelijk mee. Van de Looi gaat er blijkbaar van uit dat Berghuis de gevaarlijke man aan de zijde van Feyenoord is en wil daar zelfs drie man op zetten wanneer de situatie daarom vraagt (v/d Linde en Lachman sluiten aan wanneer Berghuis doorbreekt). Nu weet je dat de spelers in de opstelling van Feyenoord naar Jorgensen kijken, dus daar kan je in feite ook een vaste bewaker op zetten.  Hang er vanaf met wie je gaat vergelijken. In vergelijking met ploegen die onder ze staan als Sparta, Roda, FC Twente en NAC zou het niet terecht zijn als ze degraderen. Wat die laten zien is echt niet beter dan Willem II.  Dus zelfs op dit niveau passen teams zich helemaal aan hun tegenstanders aan, geeft lekker veel vertrouwen aan je team als je alleen een verdedigend 'plan' hebt. Ga gewoon uit van je eigen kracht, lekker voetballen  Ja, geef Feyenoord maar alle ruimte. Ondanks dat het team uit Rotterdam afgezakt is naar een plaats buiten de top drie heeft Feyenoord nog steeds een grote naam, is het de huidige kampioen van de Eredivisie en speel je nota bene in de Kuip. Allemaal factoren om juist niet van je eigen kracht uit te gaan, maar om je spel aan te passen aan je tegenstander. Liever pover spelen en met 0-1 winnen, dan met 5-0 van het veld af gaan. Feyenoord heeft aangetoond dat het moeilijk met druk om kan gaan, maar je moet je afvragen of Willem 2 de kwaliteiten voor zulk spel heeft. In zekere zin is dit eigenlijk uitgaan van je eigen kracht, want je weet dat je Feyenoord niet op een andere manier kan bestrijden met deze spelers.  Wie gaat er nu mandekking geven aan de 2 slechtst opbouwende verdedigers van Feyenoord ? Hij had beter kunnen kijken wat te doen aan de immer opkomende Haps , die bereide dan ook beide doelpunten voor. Juist vd Beek en Nieuwkoop lekker aan de bal laten , zorgen dat de meer creatieve spelers moeilijk aan de bal kunnen komen !  V/d Looi moet wel beseffen dat hij zeker moet zijn van zijn uitspraak als dit door het hotelpersoneel zelf is gedaan. Door deze aanname schaad je het hotel en haar personeel.  Kan het misschien ook door een gast gedaan zijn?  Afijn, al was je met 11 man op het doel gaan staan of met 30 spelers in het veld. Verloren had je toch... Kwalitatief heeft Willem ll maar 3 spelers die bij Feyenoord reserve zouden kunnen staan. De rest allemaal tribune ....  Had gezegd dat als de tactiek niet uitgelekt was, hadden we zeker weten gewonnen van Feyenoord en klaar....  Oftop: Ik zie in v/d Looi ook wel een opvolger voor Stegeman bij Heracles. Daar wordt Keizer genoemd, maar die heeft echt nog helemaal niks gepresteerd ergens.  Wat pijnlijk ook voor deze vd Looi. Belachelijke tenenkrommende open deuren trapt ie in ja, heerlijk haha. Ik snap dat hij niet blij is dat deze dooddoeners nu voor alles en iedereen te lezen zijn. Kunnen we allemaal zien hoe eenvoudig de voorbereiding is op een halve finale beker. Zelfs ik heb op derde klasse niveau nog trainers gehad met een sterker praatje zeg..  Hoewel deze tactiek vooral gaat over het motivatie-gedeelte vind ik het apart dat je je spelers probeert te motiveren vanuit een negatieve hoek. Met bijvoorbeeld de zin: ""Deze kans komt maar 1 keer"" leg je er meteen de druk op. Terwijl het vanuit Willem 2 zijnde juist niet zou moeten liggen aan de motivatie en druk in zo'n geval ook kan zorgen voor het dichtslaan van spelers. Misschien kan je beter op het niveau van Willem 2 vanuit pure liefde voor het spelletje benaderen. Want het niveau-verschil tussen Willem 2 en Feyenoord is even groot als dat van Willem 2 en de top van het amateurvoetbal... Verder heb ik de wedstrijd niet gezien dus ik kan niet oordelen over de manier van druk zetten, de zone-dekking, het opbouwen, het bewegen zonder bal, het vinden van de juiste oplossing onder druk, de bal inleveren bij iemand met hetzelfde shirt aan, het 2 stappen vooruit denken. Maar in ieder geval superinteressant om te zien hoe dat er aan toe gaat in het profvoetbal (en dat meen ik echt). Van der Looi staat voor schut en iedereen op dit topic maakt hem af maar je weet niet of dit alles was. Dus ik ga niet oordelen over de capaciteiten van deze man.",entertainment
"video Oppositiepartij Groen is er niet over te spreken dat minister van Financiën Johan Van Overtveldt (N-VA) zegt dat de effectentaks uit het Zomerakkoord juridisch niet overeind zal blijven. Volgens Kamerfractieleider Kristof Calvo saboteert Van Overtveldt ""alles wat nog maar naar fiscale rechtvaardigheid ruikt"", zo zei hij vandaag in VTM NIEUWS.  Calvo zegt dat er van het Zomerakkoord niet veel meer overblijft. ""Je hebt eerst de chaos gehad rond de pensioenen, daar komt nu de discussie over de effectentaks bovenop. Dat was de trofee inzake fiscale rechtvaardigheid, maar eigenlijk een mini-maatregel. Nu zegt de minister van Financiën dat het niet gaat lukken"".  De groene politicus zegt dat N-VA en Van Overtveldt maatregelen rond fiscale rechtvaadigheid op Belgisch en Europees niveau tegenhoudt. ""Telkens is hij meer de saboteur dan de auteur, wat hij zou moeten zijn"". ""Wij zouden keihard zijn voor fiscale fraude en eerlijke bijdrages van grootste vermogens vragen en belastingen eerlijker maken, met verschuiving van arbeid naar grootste vermogens"". N-VA werpt zich volgens Calvo steeds meer op als ""de vakbond van de grote vermogens, de multinationals, zelfs van de fraudeurs. Kijk naar de schandalige afkoopwet"".",politics
"artikelBijna niemand had dat verwacht: een soort neoliberaal aan het roer in Frankrijk. Maar nu hij een tijdje in het zadel zit, blijkt Macron uit een heleboel andere ideologische vaatjes te kunnen tappen.  Door:Arie Elshout2 augustus 2017, 02:00  Het Franse bloed kruipt waar het niet gaan kan. Ook bij Emmanuel Macron. De nieuwe Franse president presenteerde zich bij zijn aantreden als de heraut van een nieuwe tijd. Hij brak met de oude partijen, vormde een beweging, was niet links of rechts en zou zijn land moderniseren en liberaliseren.  Maar het reëel existerende Macronisme bestaat deze zomer vooralsnog uit twee bestofte pronkstukken uit de antiekkast van het Franse staatsinterventionisme: hij nationaliseert een scheepswerf en probeert met staatssteun een noodlijdende fabriek te redden. Macrons nieuwe Frankrijk lijkt verdacht veel op het oude.  De rest van Europa fronst de wenkbrauwen. Het meest verrast werd het eind vorige week door de 'tijdelijke nationalisatie' van de Franse scheepswerf STX in Saint Nazaire bij Nantes. Hiermee wil Macron voorkomen dat de werf wordt overgenomen door de Italiaanse scheepsbouwer Fincantieri. De president verdedigt de spectaculaire stap met een verwijzing naar het strategisch belang van STX.  Zijn woorden van toen worden gelogenstraft door zijn daden van nu  Maar dat kan niet verhelen dat rond de nationalisatie de geur van het anachronisme hangt in een Europese Unie die de afgelopen decennia juist in het teken stond van privatisering en het afstoten van staatsbedrijven.  Ook wordt met verbazing gekeken naar de moeite die Macron doet om GM&S Industry, een zieltogende fabriek voor auto-onderdelen, van de ondergang te redden. De Franse regering prest Renault en Peugeot, de autobedrijven waarin de staat een aanzienlijk belang heeft, miljoenenorders te blijven plaatsen bij GM&S.  Deze actie staat haaks op uitspraken die Macron als presidentskandidaat deed. Hij zei toen geen 'demagogie' te willen bedrijven door gemakkelijke beloften te doen over het redden van verouderde fabrieken. Zijn woorden van toen worden gelogenstraft door zijn daden van nu.  Verwonderd vraagt de buitenwereld zich af wat zij moet denken van de Angelsaksische liberaal die zich opeens hult in de mantel van Karl Marx. Toch zou het te vroeg zijn om Macron af te schilderen als de zoveelste politieke oplichter die als president een heel ander lied zingt dan als kandidaat.  Mogelijk probeert hij heel slim wat krediet te winnen voor hij over een paar weken zijn arbeidsmarkthervormingen presenteert. Die vormen al lang een van de heetste hangijzers in de Franse samenleving en als zodanig de grote lakmoesproef voor Macron als hervormer. 'Het is duidelijk dat de nieuwe regering niet wil dat in de eerste weken van haar mandaat al meteen een onderneming ten onder gaat', citeert een krant een bron uit het Franse bedrijfsleven.  Macron presenteert zich als een modernist maar spiegelt zich met pompeuze optredens in Versailles als de hedendaagse versie van de Zonnekoning  Gewiekst is de jonge Franse president zeker. Hij lijkt de dialectiek in zijn bloed te hebben zitten, zo handig speelt hij met tegenstellingen. Hij presenteert zich als een modernist maar spiegelt zich met pompeuze optredens in Versailles als de hedendaagse versie van de 17de-eeuwse Zonnekoning. Hij voerde campagne als anti-populist maar strijdt als een Marine Le Pen voor een betere bescherming van de eigen burgers tegen wat hij noemt de oneerlijke concurrentie door goedkope Poolse arbeiders.  Macron is een kosmopoliet, maar als een nationalist maakt hij zich binnen de EU sterk voor instrumenten om 'buitenlandse investeringen te screenen met het doel risico's voor de nationale veiligheid te beperken'. Hij was voor Europa de anti-Trump maar hij streelde als geen ander Trumps ijdelheid en dorst naar erkenning door hem uit te nodigen voor de militaire parade van de 14de juli.  Macron laat zich niet zo gemakkelijk in een hokje plaatsen. Ideologisch gezien is hij op dit moment een van de interessantste en spannendste leiders in Europa. Hij paart de Franse Colbertistische traditie van staatsinmenging met het besef dat neoliberale markthervormingen nodig zijn, maar vergeet daarbij niet de populistische behoefte aan het beschermen van burgers tegen de nadelen van globalisering en internationale concurrentie. De tijd zal leren wat uit deze ideologische alchemie voortkomt.  Wat voor president wordt Emmanuel Macron? Macron heeft een ongelooflijke prestatie geleverd. Drie jaar geleden totaal onbekend bij het grote publiek, nu president van de Republiek. Lees hier het uitgebreide profiel geschreven door Frankrijkcorrespondent Peter Giesen.  Opinie: Macron is geen populist maar juist een pluralistDat Macron zich afzet tegen alle gevestigde partijen is in Frankrijk niet populistisch, maar onvermijdelijk, volgens dit opiniestuk.  Macron, een president die oreert over grote lijnenHet gaat anders in Frankrijk onder Macron: de jonge president oreert in zijn eerste 'State of the Union' over de grote lijnen van zijn beleid in de pracht en praal van Versailles. Dit zijn de belangrijkste ambities.",politics
"pagina 18 - 19  Er waren Tweede Kamerleden van de VVD die deze week met droge ogen zeiden het beeld „niet te herkennen” dat hun voormalig fractiegenoot Ybeltje Berckmoes schetst in het boek over haar ervaringen aan het Binnenhof. Het is de bekende dooddoener uit het handboek crisismanagement, maar zegt voor de rest veel over de Kamerleden die zich van deze blusterm bedienen.  Want wat er ook gezegd kan worden over het boek van het gewezen Kamerlid dat vooral opviel door haar onopvallendheid, herkenbaar is het zeker. Sterker nog, het zou herkenbaar moeten zijn voor alle Kamerleden die deel uit maken van een regeringsfractie of daar deel van hebben uit gemaakt.  Wat Berckmoes op haar eigen, niet altijd even verheffende wijze beschrijft, zijn de gevolgen van de ijzeren fractiediscipline die in werking treedt zodra een partij regeringsverantwoordelijkheid gaat dragen. Een verschijnsel dat zich niet exclusief bij de VVD voordoet. De PvdA-fractie zag in 2013 kort na elkaar twee leden vertrekken die zich niet konden vinden in het keurslijf waarin regeringsdeelname hen dwong.  Het is haast een natuurwet in Den Haag: hoe dwingender en gedetailleerder het regeerakkoord, hoe minder ruimte voor de ondersteunende coalitiepartijen om een eigen koers te varen. Wat dit betreft zou het boek van Berckmoes verplichte lectuur moeten zijn voor de Kamerleden van VVD, CDA, D66 en ChristenUnie, de partijen die al maandenlang onderhandelen over een regeerakkoord.  Toenmalig VVD-leider Ed Nijpels bedacht er in de jaren tachtig zelfs een term voor: strategisch monisme. Om bepaalde politieke doelen te realiseren was afstemming tussen de fractie en de ‘eigen’ bewindslieden in het kabinet gerechtvaardigd, stelde hij. Het was de tijd dat CDA en VVD in het ‘no-nonsense’-kabinet Lubbers regeerden met een zeer dwingend regeerakkoord. Alle daaropvolgende kabinetten gingen op dezelfde voet verder.  Het is allemaal niet volgens de strikte uitleg van de dualistische regels zoals deze verankerd liggen in de Grondwet, maar effectieve coalitiepolitiek kan het niet stellen zonder intensief contact tussen kabinet en regeringsfracties. Op dit punt toont Berckmoes zich in haar boek rijkelijk naïef. Maar alles valt of staat met de mate waarin het eigen kabinet vanuit de coalitiefracties wordt gesteund. Op dat punt gaat het mis.  Al te vaak heeft de parlementaire historie laten zien dat wanneer een partij eenmaal ‘door begeerte is aangeraakt’, ze een pad op slaat waarop geen weg terug meer mogelijk is. Dan dreigt het functioneren van regeringspartijen geheel en al in het teken te staan van het consolideren en uitbreiden van de macht. Voor tegenspraak is op dat moment nauwelijks ruimte. Politieke partijen die ooit herkenbaar waren door visies en ideeën veranderen in onbeweeglijke steuntroepen.  Over het algemeen erkennen partijen dit risico ook wel. Vandaar de stellige beloften aan het begin van een regeerperiode door coalitiefracties dat hun kabinet kritisch zal worden gevolgd. Het zijn woorden voor de zondag. De praktijk is helaas al te vaak een andere.",politics
"De recherche heeft begin deze maand een Italiaans maffialid aangehouden op het Waterloopplein. De man verbleef in een huis aan de Valkenburgerstraat.  De Italiaanse autoriteiten zochten de 33-jarige man vanwege het lidmaatschap van de ‘ndrangheta, een criminele organisatie en drugshandel. Zij hebben een Europees Aanhoudingsbevel uitgebracht.  Vanuit Italië waren twee rechercheurs van de Carabinieri overgevlogen om meer informatie aan te leveren en getuige te zijn van een eventuele arrestatie. De Amsterdamse recherche observeerde de woning in de Valkenburgerstraat.  IngeslotenSamen met politiemensen in burger werd toen de voortvluchtige de woning verliet besloten hem zo snel mogelijk aan te houden. De man werd 'aan alle kanten ingesloten' en op het Waterlooplein aangehouden.  De overrompeling ging volgens de politie zo snel dat de arrestatie zonder problemen verliep.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Drie Amsterdammers zijn opgepakt voor mogelijk betrokkenheid bij de moord op Ali Motamed in Almere. De 56-jarige man werd op 15 december 2015 voor zijn woning neergeschoten.  Rechercheonderzoek leidde afgelopen week tot de aanhouding van drie mannen van 28, 35 en 36 jaar oud. Zij zouden het slachtoffer vlakbij zijn bestelbus hebben neergeschoten, op het moment dat hij naar zijn werk wilde vertrekken. Motamed werd vervolgens met zware verwondingen naar het ziekenhuis gebracht, waar hij overleed.  Kort daarna kreeg de politie een melding binnen over brandende auto in Almere Poort. Vermoedelijk hadden de daders in dat gebied ook hun schuilplek. Later bleek dat de BMW door hen is gebruikt als vluchtauto. Ook was de auto dagen voor de maand al meerdere keren aanwezig in de straat van Motamed, zo is te zien op beelden.  VoorarrestDe 28-jarige en 35-jarige verdachten zijn inmiddels voor de rechter-commissaris verschenen. Ze moeten in elk geval 14 dagen in voorarrest blijven. De andere verdachte is na het verhoor tijdelijk vrijgelaten.  De politie zegt niet uit te kunnen sluiten dat er meer aanhoudingen gedaan zullen worden. Daarom kan er geen nadere informatie worden vrijgegeven over het onderzoek. De recherche weet op dit moment nog niet wat het motief was voor de moord.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"BREDA - De agenten die betrokken waren bij de dodelijke aanrijding met Joop Kleijn uit Berkel-Enschot worden niet vervolgd. Volgens justitie is de dienders ‘geen strafrechtelijk verwijt te maken’ voor de aanrijding op 3 augustus 2017 in Heukelom.  Agenten zagen de 43-jarige man rijden op een motorscooter zonder kentekenplaten en gaven een stopteken. Kleijn negeerde dit en ging ervandoor. Hierop zette de politie de achtervolging in en werden nog twee wagens opgeroepen.  Op de Dijkweg tussen Tilburg en Berkel-Enschot kwam de tweede politiewagen de scooterrijder tegemoet gereden. Kleijn remde en keerde zijn motorscooter in tegengestelde richting.  Even verderop sneed hij op hoge snelheid een bocht af waar de derde politiewagen hem tegemoet kwam rijden. Kleijn, die geen helm droeg, botste er frontaal tegenop en overleed even later ter plekke aan zijn verwondingen.",entertainment
"Whatsapp heeft momenteel te kampen met een grote storing. En dat uitgerekend op oudjaarsavond.  Rond 19.30 uur begonnen de problemen. Berichten die worden verstuurd komen niet aan; het welbekende klokjes-icoon komt in beeld. Wat de oorzaak is van de problemen is niet bekend.  De storing komt op een ongelukkig moment, net nu miljoenen gebruikers hadden gehoopt een hartverwarmende nieuwjaarswens naar hun geliefden te sturen. Of de storing voor de jaarwisseling opgelost zal zijn is niet bekend.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",other
"Het oude item van Zondag met Lubach waarin hard wordt uitgehaald naar de machtige Amerikaanse wapenlobbyclub NRA staat opnieuw in de belangstelling. Steracteur Samuel L. Jackson heeft het item geretweet naar zijn ruim 7 miljoen volgers.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  In twee dagen tijd werd het filmpje meer dan een half miljoen keer bekeken. Volgens producent Human Factor is dit heel veel voor een 'oud' item. Toen het satirische filmpje in oktober 2017 werd uitgezonden, keken er in een week tijd 2 miljoen mensen naar.  Het filmpje gaat over het enorme aantal sterfgevallen door schietpartijen in de VS en toont het fenomeen als een humanitaire ramp als gevolg van een ziekte. ,,24.000 gewonden, 11.000 doden - alleen dit jaar al. Elke dag sterven er veertig Amerikanen door een vreselijke epidemie: Nonsensical Rifle Addiction.''  De 'ziekte' zorgt ervoor dat mensen opeens andere mensen gaan neerschieten. ,,Er is nog geen wetenschappelijke verklaring waarom de ziekte zich binnen de VS razendsnel verspreidt, maar niet de oceaan of de Canadese grens oversteekt'', vertelt een dreigende voice-over.  De slachting in Parkland was de dodelijkste 'highschoolshooting' in de recente Amerikaanse geschiedenis. Vooral door een speech van een van de leerlingen is de discussie opgelaaid over de macht van de wapenlobby en het uitblijven van wetten om de verkoop van wapens als de AR-15, die bij vrijwel alle schietpartijen wordt gebruikt, in te perken. Op 23 maart vindt in Washington een grote mars plaats. Diverse celebrity's als Oprah Winfrey, George Clooney, Steven Spielberg en Justin Timberlake hebben hun steun betuigd en geld geschonken voor de mars.  Eerder scoorde het VPRO-programma grote hits met onder meer een filmpje waarin Nederland aan Donald Trump werd uitgelegd, en een fake spin-off van hitserie Game of Thrones.",entertainment
"TILBURG - Een 22-jarige vrouw uit Tilburg is zondagavond om het leven gekomen bij een ongeluk op de A73 bij Roermond. De vrouw botste rond halfelf bij de Roertunnel frontaal tegen een spookrijder. De bestuurder van die auto, een 26-jarige man uit Polen, kwam eveneens om het leven.  Volgens 1Limburg reed de spookrijder al zeker tien kilometer in de verkeerde rijrichting. Op dashcambeelden is te zien hoe de spookrijder kort voor de dodelijke aanrijding ter hoogte van Maasbracht op de verkeerde weghelft reed.  De politie onderzoekt de toedracht van het ongeluk. Daarbij worden ook getuigen van het ongeval gehoord.",entertainment
"Simone Nieuwenbroek en Rogier van der Sande, jury publieksprijs Oud Leiden. ,,Er is veel belangstelling voor het gewone leven, het kleine leven van alledag.’’  Wilfred Simons8 sep. 2017  Juryvoorzitter Rogier van der Sande had weinig verwachtingen toen hij ja zei tegen het verzoek van de Historische Vereniging Oud Leiden of hij een jury wilde voorzitten om de beste historische manifestatie van de afgelopen vijf jaar uit te kiezen. ,,Een stuk of tien, vijftien, daarmee zou het wel bekeken zijn. Dacht ik. Het werden er meer dan zestig.’’  Hij wil maar zeggen: de geschiedenis leeft. ,,Ik vond het vooral leuk dat zoveel mensen belangstelling hebben voor de geschiedenis van hun wijk of buurt, de directe eigen leefomgeving.’’ Dat er uit Leiden en de regio bijdragen zouden komen over de Tweede Wereldoorlog, had hij wel verwacht. ,,Voor die periode is altijd aandacht. Maar de belangstelling was veel breder. En wat mij opviel: het ging niet alleen over notabelen. Er is veel belangstelling voor het gewone, kleine leven, het leven van alledag.’’  Na de sluiting van de aanmelding op 1 juli stond de jury, die behalve uit Van der Sande bestond uit journalist Gijsbert van Es, oud-directeur van de Leidse Schouwburg Bart van Mossel, geschiedenisstudent Simone Nieuwenbroek en redactiechef Marijn Kramp van het Leidsch Dagblad, voor een lastige taak. Er waren boeken, voorstellingen, tentoonstellingen, films en publieksdagen aangemeld. Het was lastig om die ongelijksoortige manifestaties op gelijke criteria te beoordelen.  Uiteindelijk besloot de jury te kijken naar bereik, de mate waarin jongeren en andere mensen die ’anders minder met geschiedenis in aanraking komen’ bij de manifestatie waren betrokken, originaliteit en voor zover zij dat kon overzien, impact. Omdat Oud Leiden van tevoren de eis had gesteld dat de manifestatie moest zijn gedocumenteerd, hielp dat de jury wel bij het bepalen van die impact. Er waren boeken, brochures, flyers, foto’s en films en websites om te beoordelen.  Uiteindelijk, zeggen Van der Sande en Nieuwenbroek, is de jury best tevreden over de shortlist. Uit die baaierd aan bijdragen is van alles wat geselecteerd: een website, een roman, een voorstelling, een project met een stripboek, een optocht en rijk geïllustreerd geschiedenisboek met een bijbehorende viering.  En nu - tja, ’het is uit onze handen’. ,,We denken dat we het publiek een mooie, diverse set nominaties kunnen aanbieden.’’ De voorzitter hecht eraan te zeggen dat de jury ook heeft genoten van de niet-genomineerde manifestaties. ,,We moesten een keuze maken. Ook al was het soms huisvlijt, we hebben zoveel liefde, enthousiasme en bevlogenheid voor het Leidse verleden aangetroffen... ja, het gaf allemaal blijk van een aanstekelijke passie!’’  De Bekentenissen van Petrus, boek. ’Behalve een spannende verhaallijn, vol christelijke symobliek, voert het boek de lezer mee door Leiden. Het boek van Jeroen Windmeijer boeit een breed publiek’.  Hooglandse kerk 700 jaar, jubileumboek en viering. ’De viering van het 700-jarig jubileum en het jubileumboek waren los van elkaar genomineerd. De jury verbindt het een en het ander, omdat het zo’n indrukwekkend geheel vormt’.  Rijnland Geschiedenis, website. ’Zeer toegankelijk allemaal, prettig leesbaar en informatief. Een website als deze is een verrijking en heeft veel potentie in een gebied met meer dn gemiddelde interesse in de geschiedenis van stad en streek’.  Wij van de fabriek, theater. ’PS Theater voerde in november 2016 het theaterstuk op in de Meelfabriek. De uitverkochte voorstellingen brachten de toeschouwers terug naar een tijd die niet eens zo lang geleden is, maar wel echt tot het verleden behoort’.  Ziel van Leiden, stripboek. Een project, mede gedragen door Stadslab Leiden, om de ’Ziel van Leiden’ te ontdekken aan de hand van diverse thema’s. Een zeer origineel idee, dat met veel enthousiasme is uitgewerkt’.",entertainment
"Zaterdag, 19 augustus 2017 om 10:57  Ajax lijkt de opvolger voor Davinson Sánchez te hebben gevonden. De Amsterdammers zijn volgens weltfussball namelijk bereid om een bod van tien miljoen euro uit te brengen op Maximilian Wöber, een negentienjarige verdediger van Rapid Wien. Hij wordt omschreven als een Abwehr-Juwel.  De Oostenrijkse website schrijft dat Rapid een bod van vijf miljoen euro heeft afgewezen, maar dat Ajax vastberaden is om Wöber vast te leggen en zich derhalve opnieuw wil melden bij die Grün-Weißen. Als Wöber voor tien miljoen naar de Johan Cruijff ArenA verkast, dan wordt hij de duurste uitgaande transfer aller tijden van Rapid Wien. Dat record staat nu nog op naam van Robert Beric, die voor 7,5 miljoen naar Saint-Étienne vertrok.  De interesse van Ajax in Wöber was overigens al bekend en de international van Jong Oostenrijk bracht deze zomer zelfs een bezoek aan Amsterdam en De Toekomst. “Ik ben in Amsterdam geweest en heb een indruk gekregen. Dat was afgesproken. Maar Rapid is op dit moment de beste optie voor mij”, zei het talent twee weken geleden tegen Krone.  “Je moet alles afwegen. Het geld telt in deze fase van mijn carrière niet. Ik heb ervaring nodig, speeltijd”, aldus Wöber, die eerder ook nog in verband werd gebracht met Arsenal. Het talent speelde tot dusverre 23 officiële wedstrijden in het eerste elftal van Rapid en daarin kwam hij tot twee doelpunten. Zijn contract loopt er nog tot de zomer van 2019 door.  Ja! Daarom snap ik niet dat dit DE vervanging van Sanchez zou moeten zijn. Ik weet dat die ook pas 20 was maar hij was een exceptioneel talent/speler en al fysiek enorm sterk met ook al een CL finale (zuid Amerika) ervaring toen hij kwam. Als deze jongen met zijn 19 jaar en nul A interlands er meteen moet staan als leider van de verdediging dan ben ik bang dat het niet gaat werken.  Er staan en er staan zijn 2 verschillende dingen. De Ligt staat er met zijn 18 jaar maar zonder Sanchez zie je dat hij er nog niet is. Een echte leider in de verdediging is zeldzaam, laatste keer was Verthongen.  Er staan en ervaring is iets heel anders, ervaring is weten hoe je onder bepaalde omstandigheden moet reageren en hoe het is om onder enorme druk te moeten presteren, dat weet je niet op je 18de.  We hebben gezien dat dit jonge Ajax op de momenten dat het moet (nice, Rosenborg en in mindere mate Heracles) niet thuis geeft en niet kan presteren onder druk en door zijn hoeven zakt. Ervaring zorgt er voor dat er dan iemand opstaat die de ploeg op sleeptouw neemt en over een dood punt helpt, net zoals Kuyt vorig jaar Feyenoord overeind hielp tegen Heracles de laatste speelronde en Klaassen ook vaak heeft gedaan afgelopen seizoen voor Ajax.  Ervaring brengt karakter mee in je ploeg, dat mist Ajax, het zijn allemaal leuke en goeie voetballers maar als het even tegenzit staat er niemand op, kan je ook niet verwachten van jongens van 19-20 of soms wel jonger. De ploegen die de meeste prijzen winnen die hebben vaak een mix van ervaring en talent, met alleen talent strand je vaak net voor de finish line.  Ik zeg dat je Kashia moet halen. Die zit er bovenop. Samen met deze speler strijden in de defensie. Of Nigel de Jong als CV halen. Op nummer zes Anita, voetballend heel sterk voor in de eredivisie. Daarnaast denk ik dat Ayoub zich ook kan ontpoppen als topper.  Kashia is een gevalletje wielaert. Goed en gerespecteerd bij Vitesse maar als hij de stap maakt is alles waar die reputatie op gebaseerd is weg. Hij heeft zich nog niet bewezen op niveau en zal dus weinig aanzien hebben. Dan zit je met wen middelmatige speler die nooit de leider wordt die hij was bij Vitesse.  Wat verwacht je van DE vervanging van Sanchez? Zelfde niveau is onmogelijk natuurlijk. Daarnaast kun je een gearriveerde speler halen, maar die spelen in Spanje en Engeland voor 5 miljoen per jaar en gaan dus echt niet komen.  Dat is helemaal niet onrealistisch False9. 26 jaar met internationale ervaring is prima te vinden, je moet alleen niet verwachten dat hij zijn internationale ervaring heeft opgedaan bij topclubs /toplanden. Als een PSV spelers als Moreno en Guardado kan aantrekken, als een Feyenoord spelers als El Amadi kan terughalen uit de Premier League, moet een Ajax zeker een ervaren verdediger kunnen halen.  Waarom? Serieus Waarom? PSV haalt bijvoorbeeld die Mexicaanse verdediger (naam even vergeten) die eerst bij AZ speelde. Die was A international en had ervaring in grote competities. Je zal niet wereldtop kunnen halen omdat die niet in Nederland willen ballen maar je kunt echt wel goede jongens halen. Je moet gewoon slim zijn en er voor open staan. Niet alles hoeft jong te zijn en met winst doorverkocht te worden. Paar sterkhouders heb je gewoon nodig.  * pietverdriet en ik schreven tegelijk ongeveer hetzelfde... En het is dus Moreno waar ik aan refereer.  Dus PSV heeft 50% succes. Daarvoor heb je 1 speler waar je niks aan hebt en Moreno die het (volgens mij) uitstekend gedaan heeft. Een talentvolle jongen en potentiele wereldtopper hebben we al in de verdediging in de vorm van De Ligt, maar hij speelt in mijn ogen nog niet foutloos en heeft gewoon een ervaren jongen nodig die hem helpt, en de rest van de verdediging leidt, want dat laatste kan je niet van een 18 jarige verwachten.  ajax 111, dat is lekker simpel. De ervaring heeft Schwaab wel, dat hij uiteindelijk minder goed is dan verwacht (zeg jij, ik heb geen flauw idee hoe goed hij daadwerkelijk is en hoeveel hij toevoegt aan psv) is het risico dat je met iedere speler loopt. Je kan ook een jonge Cassiera halen, iemand met Nederlandse ervaring als Bilal Bacasikoklu, oud gedienden als Davids en van Bommel of exoten voor grof geld als Neres, bij alle types loop je het risico dat ze niet brengen wat je ervan verwacht.  Precies Ajax 111. Verder heb je nog een mooie winst aan talenten en drukken ze minder op het salarishuis. Ook heb je geen last van gentleman transfers als Moreno en Guardado die voor een prikkie weer vertrekken. Ajax is jeugd, vorig jaar ook toen we EL finale haalden. Blijf in je kracht en doe geen dingen waar je niet goed in bent (zoals ervaren jongens halen). Denk maar aan Zimling, Westerman en ga zo maar door.  Schwaab were transfervrij opgepikt om als invaller te posteren. Isimat kreeg na het vertrek van Bruma het vertrouwen namelijk. Het was dus niet dezelfde situatie als Moreno die echt gekocht werd voor de basis.  noem er eens 3? Als ik er zo 3 kon noemen was ik wel sout bij een profclub geweest. Scouten is wat dat betreft ook gewoon een vak en ik mag hopen dat Ajax voldoende mensen heeft die dat kunnen. Afhankelijk van de opdracht / profiel dat je ze meegeeft komen ze met 19 jarige talenten terug of 25 jarige met relevante ervaring.  Wellicht dat je zelfs met Football Manager al een shortlist kan maken met 10 namen om in een richting te zoeken.  Zijn er niet al teveel 'jonge talenten' in de selectie? Onze huidige verdediging, is niet beter dan die van Fc Utrecht hoor. En Sanchez was ook 21, maar heb je zijn lijf gezien? Dat is wel anders hoor, dan het postuur van een havo scholier. Ik las het net al, je hoeft niet altijd winst te maken. Een verdediger van een jaar of 28-30 die enigzins wat leiding kan geven is gewenst. Snap jullie soms echt niet, nog hoeveel talenten willen jullie? In 95 vulde Van Gaal ook ervaring toe. 🤦🏾‍♂️  jlenders, Ajax is jeugd, maar de grootste successen zijn behaald aan de hand van de combi ervaring en jeugd. Rijkaard en Blind waren verdomd belangrijk in 95, spelers als Galasek, van Halst en Poulsen zijn ook belangrijk geweest in hun periodes. Nu heb je met Schone en Veltman wellicht wat te weinig van dat soort jongens. (huntelaar kan het nog worden als Dolberg eens gepaseerd wordt)  Je schrijft: ""dat is helemaal niet onrealistisch False9. 26 jaar met internationale ervaring is prima te vinden, je moet alleen niet verwachten dat hij zijn internationale ervaring heeft opgedaan bij topclubs /toplanden. Als een PSV spelers als Moreno en Guardado kan aantrekken, als een Feyenoord spelers als El Amadi kan terughalen uit de Premier League, moet een Ajax zeker een ervaren verdediger kunnen halen"".  Je hebt kennelijk nog nooit van het adagium gehoord dat uitzonderingen de regel bevestigen. Guardado zat vrijwel altijd op de bank bij zijn club en dreigde zijn plek in het nationale elftal te verliezen. PSV kwam derhalve exact op het juiste moment en had het geluk dat de club nauwelijks concurrentie had bij het aantrekken van Guardado. Bovendien betaalde PSV de speler een vorstelijk salaris en heeft hij ook het nodige handgeld ontvangen. Het feit dat je niet meer dan drie van dat soort spelers kunt noemen, toont al genoegzaam aan dat het hier om uitzonderingen gaat, het lijstje met de Schwaabs, Wetermannen en Ziemlings van deze wereld is wat dat betreft vele malen groter. Als het al niet onrealistisch is, liggen dergelijke spelers in ieder geval niet voor het oprapen en is het alles behalve vanzelfsprekend dat zij bereid zouden zijn om in NL te komen spelen tegen een salaris van 6 tot 8 ton netto. Zoals jij doet voorkomen. Bij de zoektocht naar dergelijke spelers, heb je niet alleen heel veel geluk nodig om er een te kunnen strikken, maar moet je ook de bereidheid hebben om daar veel tijd en energie in te steken. Ajax heeft zich op het standpunt geteld dat kwaliteit belangrijker is dan ervaring. Dat is een keuze die arbitrair is, maar je wel moet maken als een speler die en veel kwaliteit en veel ervaring heeft, onhaalbaar blijkt te zijn. Ik had een speler als Sneijder graag terug naar Ajax zien komen, maar gezien zijn leeftijd snap ik heel goed dat de club niet bereid is om 7 miljoen op tafel te leggen om zijn salaris te bekostigen en aan dat bedrag moet je minimaal denken bij een belastingtarief 52 procent en een netto salaris dat enigszins tegemoet komt aan zijn wensen..  te lang verhaal, heb het alleen gescand, maar kortweg is het geen maatstaf dat ik geen 3 spelers kan noemen. Ik ken daar veel te weinig spelers voor, ik volg te weinig voetbal, ik kom te weinig in stadions en heb ivm een fulltime baan andere bezigheden. Ik mag hopen dat ajax-scouts al deze beperkingen niet hebben.  Dat Guardado een uitzondering op de regel is, is leuk. Sanchez was ook een uitzondering op de regel, Jorgensen wellicht ook, net als de mogelijkheid om El Ahmadi en Kuyt terug te halen, een Luuk de Jong te kopen na een mislukt buitenland avontuur. Wat dat betreft is het ook een uitzondering dat ze Younes van gladbach hebben kunnen kopen, of Milik van Leverkusen. Uitzonderingen genoeg dus. Daarnaast kan iemand die minder uitzondelijke toegevoegde waarde heeft als Guardado ook prima iets toeveogen aan Ajax, mits ze maar stabiel zijn en De Ligt juist neer kan zetten. 34 wedstrijden een 7 scoren is prima en in dit geval wellicht beter dan 8/9 met een 5 afwisselen.  Ik las hierboven ergens de naam Nigel de Jong. Als hij bereid is weer in de verdediging te spelen zou ik dat een geweldige spelers vinden voor Ajax. Net als Sneijder was. Ja het kost wat meer geld, maar volgens mij is geld iets waar Ajax zich momenteel het minst zorgen om hoeft te maken.  Ervaring vind je niet zo maar daar moet je geluk mee hebben. Daarnaast willen die spelers graag Europees spelen en zoals het er nu naar uitziet gaat dat niet lukken. PSV heeft ook geluk gehad dat ze Guardado eerst konden huren en dat die daardoor een goede indruk kreeg en Moreno is een oud eredivisie speler die graag nog in de Champions league wilde spelen. Daarnaast ging PSV voor deze spelers wel wat verder kwa salaris want die jongens verdiende geen miljoen per jaar.  geluk? Volgens mij is het een kwestie van scouten. Je hebt nota bene net de Europa League finale gespeeld, dat heeft heus wel aantrekkingskracht (al had Ajax daar eerder gebruik van moeten maken en niet nu ze op randje uitschakeling Europa staan).  Dat je niet met een jonkie-salaris wegkomt lijkt mij logisch. Misschien moet je ook uit je hoofd halen dat er veel restwaarde aan moet zitten en gewoon afschrijven over de jaren dat je de kwaliteiten kunt gebruiken en hopen dat hij De Ligt wat bij kan leren zodat je daar een bak geld voor vangt.  Ik denk niet dat PSV een Guardado in zijn Valencia en Leverkussen periode echt gescout heeft van te voren volgens mij wel want toen hij in Mexico zat wilde ze hem ook al halen maar die jongen is waarschijnlijk gewoon aangeboden bij PSV. Moreno die heeft PSV ook niet gescout Brands wist wel dat, dat gewoon een goede speler was voor PSV. Die Europa league finale onthouden wij wel maar in het buitenland is daar veel minder over te doen. Ik denk dat de meeste mensen op moeten zoeken welke teams er de afgelopen 5, 6 jaar in de finale hebben gestaan daarnaast kijken die spelers nu wel naar randje uitschakeling Europa league en niet naar vorig seizoen. Meestal moet je het toch hebben van jongens die weten wat de eredivisie kan bieden en daarom begrijp ik niet dat Ajax Nigel de Jong niet gewoon haalt wat heeft Ajax nou te verliezen.  Prima! Graag namen, rugnummers, beschikbaarheid, betaalbaarheid en passend bij Ajax. Oh en die ook in de Eredivisie willen spelen voor een bescheiden salaris. Geef ik je lijstje wel door aan Marc. Want ja, die zit toch alleen maar geld te tellen ipv spelers zoeken, toch?  Soms denk ik dat mensen denken dat Ajax in de Bundesliga speelt. De spelers waar zij aan denken komen echt niet naar Ajax. Ajax is een opleidingsclub en daarom moeten zij zich focussen op talenten. Spelers die ervaring hebben zijn meestal de spelers die niet meer bij een redelijke club in Europa kunnen spelen. Deze spelers falen dan ook vaker dan dat ze slagen. Enige ervaren speler van de afgelopen jaren die het gered heeft is Schone.  Niet alleen Schone; ook Poulsen. Die was in de wedstrijden die hij speelde gewoon enorm belangrijk voor de balans in het team. Er zijn zat spelers die haalbaar zijn. Het is niet dat Ajax ze niet kan vinden, maar dat ze ze niet willen vinden.  Ah, oke, ik was serieus in de veronderstelling dat ze bij Ajax heus wel hun best deden om ervaren spelers te vinden. Ja, als ze die spelers gewoon niet willen vinden dan houdt alles natuurlijk op he....  Wat denk je dat een ervaren speler van het niveau sanchez kost. Dat soort bedragen zijn niet te betalen en dan heb ik het nog niet eens over het salaris. Wn daarbij dan ook nog eens het niveau van de Nederlandse competitie en het niet spelen op het hoogste Europese niveau. Spelers liezen liever voor de Engelse middelmaat dan de Nederlandse top. Kom je vaak toch bij de westermannen etc uit en daar moet je een beetje geluk mee hebben. Vaak staan due dan ook de eigen jeugd/talenten die op de deur kloppen in de weg.  Het is gewoon krankzinnig. Dat je een vervanger nodig hebt voor Sánchez is logisch. Maar 10 miljoen voor een 19 jarig jochie uit de Oostenrijkse competitie? Echt niet te geloven gewoon. Waarom halen ze niet ergens een jongen van 24 tot 26 uit het buitenland? Met het netwerk wat ze bij Ajax hebben kunnen ze toch wel zo'n jongen vinden? Voor 10 miljoen kan je in principe gewoon een leuke speler kopen die er direct staat.  Dat is wat Overmars denkt. Aan de ervaren spelers 'verdien' je op een andere manier. Ze zijn een rolmodel voor de jonge spelers, zorgen voor balans in de selectie en, mocht Ajax Europees uitgeschakeld worden en het kampioenschap mislopen omdat de ploeg gewoon veel te jong is, lopen ze veel geld mis. Ik zie het al gebeuren.  We moeten niet vergeten waar we staan. Ervaring die we krijgen zal snel een speler op de terugweg zijn, de ervaring die we willen zullen vaak ook in een grotere competitie aan de slag kunnen. Helaas moeten we uit een andere vijver vissen dan we willen. Ajax heeft de status niet meer en de eredivisie is aantrekkelijk als opstap competitie. Ik wil ook wel en bankzitter van Bayern of Man U. Maarja, die wachten hun kans af of gaan naar middenmoot Bundesliga.  We hebben kwaliteit nodig. Als je voor ervaring wilt gaan dan krijg je een Rob Wiellaert situatie. Wie? Ja precies, zo'n goede indruk heeft hij nagelaten. Sanchez was ook pas 20 toen hij kwam. Maar als iemand kwaliteiten heeft dan is er ook klaar voor.  Zwak argument. Ilse9 is toch geen dikbetaalde scout van Ajax die de hele wereld over mag vliegen en zijn geld verdient met voetbalwedstrijden te kijken. Er zal vast een verdediger met ervaring haalbaar zijn voor Ajax.  Ipv omhoog, keldert het positivisme in Amsterdam sneller dan de temperatuur op de Noordpool. En dat na zo'n belabberde voorbereiding, nog geen handvol wedstrijden en een onverwachte uitgaande transfer.  Groot talent zal dit zeker zijn, maar brengt niet meer wat een Sanchez met zich meebracht toen hij naar Ajax kwam. Zou dit een gewaagde gok vinden, dit is weer een jonge talentvolle en vrij onervaren speler.  Vorig seizoen heeft veel verbloemd blijkbaar. De balans in het elftal is zoek na het vertrek van Klaassen en Sanchez. Na het vertrek van die twee ben je twee leiders in je as kwijt geraakt en die zijn niet adequaat vervangen. Spelers als Sanchez die op hun 21 al zo natuurlijk als leider kunnen fungeren zijn zeldzaam, Klaassen heeft daar ook jaren over gedaan.  Snap dan ook niet dat er lacherig wordt gedaan over spelers als Westermann. Was op het veld geen schim meer van de spelers die hij ooit was, maar in de kleedkamer zal hij vast belangrijk zijn geweest. Kan mij niet aan de indruk onttrekken dat een De Ligt genoeg kan leren van Westermann.  En daar gaan we weer.. 'T zal best een leuke knul zijn hoor, maar dit is niet wat wij momenteel nodig zijn. Zijn er al vrijwilligers die meewillen naar Rotterdam? Die zilveren plaat wegbrengen?! Want met dit beleid komt die nevernooit meer in Amsterdam..  Gaat nooit gebeuren, gaan nooit over de 6 miljoen heen. Is op de Toekomst geweest, zag geen speeltijd voor hem in verschiet en verkoos zodoende zijn basisplaats in Oostenrijk. Nu is Sanchez weg en doet Ajax nog een poging, niets mis mee. Voor 10 miljoen haal je Cuesta, Wober én Schuurs, niet enkel Schuurs. 2 maanden geleden werd nog gerept over 3 miljoen dat moest voldoen voor Wober, nu ruim 3x over de kop. Geloof er weinig van.  Nee inderdaad, scherp gezien, Mr.Eko. dacht dat ik de enige was... Lijkt me wel duidelijk dat ze nooit over de 6 miljoen gaan voor Wöber wat ik onderbouw door te stellen dat het enkele weken geleden nog 3 miljoen was. Als je er eerste bijna uit bent voor 3-4 miljoen en opeens paar weken later 10 wil geven volgens een Oostenrijkse krant, tja, dan geloof ik er niets van. Ik zie Wober al langere tijd graag komen en ben nog geen enkele Oostenrijkse journalist voor vandaag tegengekomen die dacht dat Wober meer dan 5 miljoen zou opbrengen. Zodoende geloof ik hier niets van.  Begrijpend lezen is inderdaad lastig aangezien in de tekst staat dat 5 miljoen al is afgewezen en dat was nog voordat Sanchez werd verkocht. Dus ze zouden sowieso over de 6 miljoen moeten gaan bij een nieuw bod. Nu met de verkoop van Sanchez wordt hij dubbel zo duur dus waarschijnlijk is 10 miljoen zelfs nog te weinig  Eerder dit jaar stuurde Ajax scouts naar Wien tegen Sturm, later kwam in Spox nieuws van vergevorderde interesse van Ajax in de speler Wober, een officieel bod was niet gedaan maar volgens de journalisten zou 3 miljoen moeten voldoen en zou speler op stage komen in Nederland, Toekomst bezoeken en zouden gesprekken plaatsvinden. Ik geloof er zodoende ook niets van dat er een bod is geweest van 5 miljoen, zeker aangezien Wober zélf niet de club ervoor zorgde dat het niet rond kwam. Hij zag geen uitzicht op speelminuten. Officieel is er geen bod geweest, want dan was het bij 5 miljoen wel gecommuniceerd aangezien Ajax dat niet zomaar zou mogen doen. Wel waren er gesprekken en rondom dat nieuws werd 3 miljoen genoemd in Oostenrijkse media. Dit was in Mei en dat is bedrag waar ik me aan vast hou, niet een gerucht van vandaag omdat ze daar ook weten dat Ajax geld heeft gevangen voor Sanchez.  Hoezo? De prijs van Sanchez is ook 8 keer over de kop gegaan in het afgelopen jaar. Waarom zou Rapid niet mogen meeprofiteren van de op hol geslagen markt? Of Ajax daarin mee wil gaan is een tweede, maar ik denk dat ze geen keus zullen hebben naarmate de deadline steeds dichterbij komt.  Dat Wien niet wil verkopen is hun goed recht, maar doet er niets aan af dat Ajax dat nooit gaat neerleggen. Die gaan niet 3x meer betalen voor een speler die ze eerst zelf afwees puur omdat ze zelf geld hebben gevangen. Wien mag het vragen maar voor een speler uit '98 met tweejarig - waarschijnlijk jeugd- contract ga je geen 10 miljoen vangen. Voor datzelfde bedrag had je Foyth kunnen oppikken in Argentinië en dan spreek je over de absolute toptalenten, al blijft Foyth nu niet haalbaar door interesse Spurs.  Dat is helemaal prima, maar je vergeet dat de druk van de deadline ook nog een factor is. De prijzen gaan hoe dan ook omhoog in de laatste twee weken omdat clubs ook nog een vervanger willen halen. Ik geloof best dat je gelijk hebt en dat Ajax hem twee maanden geleden voor een lagere prijs had kunnen halen, maar dat wil niet zeggen dat die prijs inmiddels niet veranderd is. Overmars zal toch graag nog een vervanger voor Sanchez willen presenteren dus hij zal dan toch echt mee moeten gaan in het geweld.  Daar ben ik het eerlijk gezegd toch niet helemaal mee eens! In de huidige selectie zitten toch wel een paar miskopen Dijks, Sinkgraven, Cassierra en Neres brengt voor het bedrag dat voor hem betaalt is ook te weinig.  Prima speler, maar zou het niet een goede set zijn om bv Vermealen bij Barcelona weg te halen. Iemand die ervaring heeft, de club kent, een leider is in de kleedkamer (oud aanvoerder van Ajax). Hij speelt niet bij Barca. Ik denk dat hij zeker in de eredivisie nog mee kan doen!  Zal wel eerst een half jaar in Jong Ajax moeten wennen aan het systeem om er daarna achter te komen dat het niet de gewenste versterking is. Haal een verdediger van 27/28 jaar die er direct staat ipv veredelde talenten.  Als Ajax dit een week eerder had gedaan was 5 miljoen genoeg geweest. Hooguit 7. Nu je Sanchez ook hebt verkocht en de teller deze periode de 80 miljoen weer overstijgt kun je overal de hoofdprijs betalen.  Lijkt op een leuke speler, maar niet het een soort speler dat we nu nodig hebben. We moeten ervaren en sterke verdediger hebben die voor rust kan zorgen en ook nog genoeg kwaliteit heeft om echt iets toe te voegen.  Ajax had gewoon Pepe moeten halen, ze hebben geld zat dan betaal je maar een vorstelijk salaris. De rest van de verdediging word daar ook zoveel beter van. Hij zit nu in Turkije bij een club die echt niet beter is.  Denk je nou echt dat Pepe oren heeft naar Ajax. De realiteitszin is soms ver te zoeken als er spelers transfervrij zijn. Denk je nou echt dat Pepe zit te wachten op Zwolle uit op zo'n plastic veld. Misschien valt het rauw op je dak, maar niet iedere transfervrije (top)speler zit te wachten op Ajax met zijn miljoenen en dat zeg ik als Ajacied zijnde. Als Ronaldo uit z'n contract loopt gaat hij ook niet bij Ajax ballen voor 15 miljoen per jaar.  Besiktas is wel een club in een warm land, turkse competitie is een hoger niveau dan de eredivisie, belasting ligt daar lager volgens mij, zeker cl voetbal en ik kan me voorstellen dat als jongen van achter in de 30 dat het vrij saai is om in een selectie te zitten waar 90% van de selectie 18-23 is.  Voordat mensen weer beginnen te zeiken op Overmars zal ik alles ff uitleggen. Overmars wilt niet de hand op de knip houden, hij wilt het geld laten rollen. Edwin van der Sar vindt dat geen goed plan, en aangezien van der Sar de algemeen directeur van Ajax is kan Overmars niet doen wat hij wilt want dan wordt ie ontslagen.  Overmars wou Dennis Bergkamp 'ontslaan' en Peter Bosz laten zitten, van der Sar vond dat niet kunnen en gooide Bosz en Watzke eruit. Overmars wou Laudrup als vervanger van Bosz met Keizer ernaast, zodat die al kon wennen aan het grote werk. Maar van der Sar dacht dat Keizer al klaar was voor het grote werk en hij gooide keizer voor de groep.  We kunnen eerder gaan zeiken op van der Sar dan op Overmars, hier kan die hele Overmars niks aan doen joh.  Telegraaf gelezen zo te zien vanmorgen. Zolang niemand van de hoofdrolspelers naar buiten brengt wat de reden is van alle miskleunen is deze poging om een schuldige aan te wijzen net zoveel waard als alle voorgaande.  En daarbij de RvC houdt geld uitgeven tegen, Overmars wil best wel kopen. Dat een braziliaan voor Watford kiest omdat ie paar euro meer kan verdienen of een Barac niet door de keuring komt kun je Overmars ook niet verwijten.  Hoe meer winst gemaakt wordt des te meer er kan verdwijnen in de zakken van de bestuurders. Opzich vrij logisch dat de hogere heren geen geld willen uitgeven. Dit terwijl heren als Keizer en Overmars er op worden afgerekend. Het enige wat je als Ajax, Feyenoord en PSV kunt doen om het aantrekkelijker te maken is salarisplafond omhoog gooien en het niet accepteren dat wedstrijden op kunstgras worden gespeeld en dat dus gewoon weigeren. Daarnaast denk ik dat Ajax eens goed moet kijken in verdedigende competities wat betreft verdedigend talent: Italiã«, Portugal, Frankrijk. grote sterke mannen halen en geen Hollandse doetjes en B-garnituur van de Eredivisie (viergever, Dijks, Veltman). De Ligt is fysiek een beest, maar nog te jong om verdediging te dragen.  Om eerlijk te zijn, heb ik liever iemand anders als centrale verdediger. Cuesta zie ik ook graag komen, maar die is ook pas 18-jaar. Dan heb ik toch wel liever iemand die toch iets meer ervaring heeft en misschien voor Ajax een idee om het te proberen bij Bosz en Dortmund, want daar loopt Neven Subotic rond en die speelde de afgelopen 2 seizoenen (mede door blessures) niet heel veel meer en is zijn basisplaats bij Dortmund kwijtgeraakt.  Het afgelopen seizoen was hij wel gewoon fit, maar speelde hij gewoon niet en het 2de seizoenshelft werd hij verhuurd aan FC Köln, waar hij tot 12 wedstrijden kwam en ja, Subotic verdiend aardig wat bij Dortmund, maar als Ajax en Overmars het salarisplafond nou wat omhoog gooien en Subotic een salaris van ongeveer 1 miljoen bieden, dan halen ze een redelijk jonge centrale verdediger (hij is pas 28-jaar), met veel ervaring (heeft alle competities bij elkaar 258 wedstrijden voor Dortmund gespeeld) binnen en ik weet zeker dat hij echt een aanwinst voor Ajax zal zijn en hij kan nog makkelijk plusminus 5 jaar mee, misschien zelfs wel meer in de Eredivisie.  Maar ik weet niet hoe Bosz tegenover een vertrek van hem staat, want misschien dat Bosz hem wel weer z'n basisplaats teruggeeft. Een andere optie zou misschien Vermaelen kunnen zijn. Die heeft ook genoeg ervaring, is 31-jaar, maar daar heb je juist weer als nadeel dat hij blessuregevoelig is, maar als hij toch blessurevrij weet te blijven, dan zou Vermaelen een topaanwinst voor Ajax zijn.  Voor de rest hoop ik nog op de komst van een linksback, een nummer 6 (een soort type Poulsen) en een vleugelaanvaller, want met Cerny, Kluivert en Neres ga je het niet een heel seizoen lang redden, ondanks dat ze talent hebben, terwijl Younes wisselvallig is en van Johnson kunnen we ook nog niet teveel verwachten.  Ik heb het even opgezocht: Subotic verdiend bij Dortmund 2 miljoen per jaar en ik las vorige week dat Ajax Sánchez een salaris van 60 duizend per week (ruim 3 miljoen per jaar) heeft geboden, maar dan moet Subotic toch ook gewoon haalbaar zijn voor Ajax?  Hij moet dan ongeveer de helft van z'n salaris inleveren en dan komt hij uit op 1 miljoen per jaar en dan zou ik hem als Ajax-zijnde nog wat bonussen bij bepaalde prestaties bieden en dan hoeft Subotic niet eens de helft van z'n salaris in te leveren, dus superveel zal hij er qua salaris ook niet op achteruitgaan.  En bij Ajax zal hij weer wekelijks gaan spelen, plus dat Ajax er een ervaren centrale verdediger bij heeft, die eigenlijk rond deze periode in de beste periode van z'n carrière hoort te zitten, met z'n 28-jaar en ik denk dat hij iets tussen de 5 en de 10 miljoen moet kosten en dan heb ik liever dat Ajax dat geld dat ze schijnbaar aan deze Wöber, liever aan Subotic besteedt.  Dat hij dus een veelvoud moet inleveren, valt ook wel mee. Hij zal wel wat in moeten leveren, maar dan zal hij ongeveer 1 miljoen gaan verdienen en hij kan er dan nog bonussen bij krijgen, want dan dus betekend dat hij niet eens de helft van z'n salaris in hoeft te leveren.  Wauh Overmars is dit wat je bedoelde met aankoop pfff 19 jaar en begint zoals gewoonlijk in jong Ajax het eerste jaar. Neem de supporters maar weer in de maling, geld genoeg maar op het sportieve vlak 3x niets  Als over 3 weken Ajax weer draait dan hoor je helemaal niemand meer over de aankopen. Vorig jaar onder bosz precies hetzelfde. Eind vorig seizoen las ik alleen maar tevreden reacties. En nu is alles drama, Wat een paniekerige gedachtegang  Volgens mij wilt het bestuur van Ajax gewoon geen prijzen pakken maar alleen winst maken voor de bobo's en aandeelhouders. Anders is het niet te verklaren dat je achter een 17 jarige en een 19 jarige verdediger aangaat vlak nadat je Sanchez hebt verkocht. Het wordt echt tijd voor een nieuw bestuur en een nieuw technisch hart!! Ze hadden Sanchez gewoon moeten behouden als je niet eens een waardige vervanger op je lijstje hebt staan.  Mensen allemaal kappen nu hoor!! We hebben nu body nodig in het team! Ervaring! Dan wat minder talentvol. Willen we nou kampi oen worden of niet! Als ik alleen maar talenten wilt zien dan kan ik perfect terecht op de Toekomst! Resultaat!  Eder Alvarez Balanta proberen weg te halen bij Basel. Dat zal overigens niet meevallen, gezien het europeese debacle van dit jaar, maar dit lijkt me een speler die ervaren is, nog kan groeien, bij een club speelt waarvan je met een beetje een goed verhaal zou kunnen stellen dat Ajax een stap omhoog is en qua salaris zit hij nog niet aan het plafond.  Ajax lijkt de opvolger voor Davinson Sánchez te hebben gevonden. De Amsterdammers zijn volgens weltfussball namelijk bereid om een bod van tien miljoen euro uit te brengen op Maximilian Wöber, een...Lees verder",entertainment
"Archief werkzoekende bij UWV  Generatorenbouwer Brush HMA in Ridderkerk ontslaat ruim driekwart van het personeel. Van de 207 medewerkers hebben er 166 te horen gekregen dat ze hun baan kwijtraken. Ze hebben dit donderdag aan het begin van de middag te horen gekregen.  Het nieuws komt voor de medewerkers als een grote verrassing. ""Het ging al een jaar niet goed, maar dit hadden we niet verwacht"", zegt een van hen in gesprek met verslaggever Marion Keete.  De medewerkers hebben de rest van de week vrij gekregen om de klap te verwerken. Brush gaat daarna in gesprek met de vakbonden. Marry van der Stel van de FNV verwacht dat de mensen voor het einde van het jaar hun baan kwijt zijn.  Volgens de directie van Brush is er niet genoeg markt voor het type generatoren dat zij bouwen. ""Alleen al in Ridderkerk nam het aantal verkochte generatoren af van 41 in 2012 naar 18 vorig jaar"", aldus Brush in een persverklaring. De verwachting van het bedrijf is dat dit aantal in 2018 nog lager is.  Toch betwisten medewerkers en vakbonden dat dit de oorzaak is. Het moederbedrijf van Brush, investeerder Melrose, is verwikkeld in een verhitte overnamestrijd. Melrose wil de grote concurrent GKN overnemen, het moederbedrijf van Fokker. Een overname waar Melrose 8,5 miljard euro voor zou moeten neertellen.  In 2014 gingen de medewerkers ook al in staking. Het bedrijf wilde een deel van de productie verhuizen naar een fabriek in het Tsjechische Plzen. Hierdoor zouden 70 medewerkers hun baan verliezen.  De medewerkers gingen in staking en weigerden massaal om Tsjechen op te leiden om hun baan over nemen. Door deze 'zwijgactie' ging de ontslagronde toen niet door. Brush heeft laten weten dat de productie nu alsnog zal worden verplaatst naar Tsjechië.  De medewerkers geven het niet zomaar op. ""We hebben hier een paar jaar geleden ook al tegen gestreden. Toen wonnen we en nu proberen we het opnieuw"", vertelt een van hen tegen RTV Rijnmond.  ""Het wrange is dat zo'n investeringsmaatschappij dat een bedrijf koopt snel geld wil verdienen voor de aandeelhouders"", gaat de werknemer verder. ""En vervolgens helpen ze dan alles naar de gloria.""  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",business
"De opmars van André Hazes lijkt geen grenzen te kennen. De populaire zanger scoort de ene na de andere hit en ook privé gaat het voor de wind met André, Monique en de kleine Dre jr. Hoe vindt hij zijn ritme als jonge vader? En hoe combineert hij het verschonen van poepluiers met de voorbereidingen op zijn tot dusver grootste uitdaging in zijn zangcarrière: twee avondvullende shows in Ahoy geven.",entertainment
"Beste bezoeker,  Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Journalistiek reportageprogramma met Brecht van Hulten, Elena Lindeman en Milouska Meulens over groene feiten en fabels. Groen Licht is optimistisch van toon, maar prikt ook elke week een groene claim door. Als je extra betaalt bij je ticket om de milieuschade van je vlucht te compenseren, gebeurt daar dan ook echt iets mee? We kijken bij een BN'er in de keuken in de rubriek 'Wat ligt er op je bord?', en beantwoorden zijn of haar prangende vraag.  Twee kandidaten testen onder hoge druk hun kennis in verschillende categorieën. Hoe zetten zij hun jokers in, hoeveel rondes zullen de spelers het volhouden en met welk bedrag gaan de spelers uiteindelijk naar huis? Met elke dag aan het begin van de uitzending de kijkersvraag. Met de Per Seconde Wijzer app kun je een toernooi spelen en in meerdere rondes laten zien dat jij de beste bent. Zorg er voor dat je de Per Seconde Wijzer app op je smartphone hebt, want dan maak je kans op mooie prijzen.  -Zeno en Storm geven antwoord op de vraag of je met een motorfiets over water kan rijden. -Wat valt sneller, een kilo lood of een kilo veren? Zeno en Storm testen de valversnelling in het zwembad. -In de rubriek ""Ren je rot"" proberen Zeno en Storm of je door een chocoladedeur heen kunt rennen.  De Britse chef-kok Gordon Ramsay schiet op geheel eigen wijze te hulp bij noodlijdende Amerikaanse restaurants. Om de zaak weer op de rit te krijgen, legt Ramsay feilloos de pijnpunten bloot, fileert deze met zijn scherpe tong en tiert hij er lustig op los als zijn aangedragen oplossingen geen vruchtbare bodem vinden. Zijn reputatie staat immers op het spel en de tijd die hij heeft om het restaurant te helpen, is beperkt.  Populairwetenschappelijk programma gepresenteerd door Luuk Ikink en Shelly Sterk. Met behulp van verslaggevers wordt op zoek gegaan naar antwoorden op de meest uiteenlopende vragen. Manuel Venderbos, Shelly Sterk, Jorn Rohde, Sem Barendse en Giel de Winter zijn de nieuwsgierige reporters die door het land trekken op zoek naar antwoorden op deze soms ietwat dwaze vraagstukken. De durfals zijn vaak zelf lijdend voorwerp in deze wetenschappelijke zoektocht en die is niet altijd geheel zonder risico.  Trauma Centrum volgt spoedeisende Hulp- en ambulancemedewerkers tijdens hun drukke en soms levensreddende werkzaamheden. Van ademhalingsproblemen, acute pijnklachten tot trauma's als gevolg van een ongeluk thuis of op de weg; alle patiënten die de hulp inroepen van deze zorgverleners komen aan bod in deze dagelijkse realityserie.  Realityserie over de meest bizarre en gevaarlijke situaties op de weg. Het gaat regelmatig helemaal mis, doordat niet iedereen zich aan de verkeersregels houdt. Automobilisten leggen met hun eigen camera's de domste acties vast die ooit op het asfalt zijn vertoond. Van een gekantelde vrachtwagen die in één keer beide weghelften blokkeert tot een bestuurder die de kiepwagen een nieuwe betekenis geeft.  Realityserie waarin de verkeerspolitie wordt gevolgd. 24 uur per dag, zeven dagen in de week zijn de mannen en vrouwen van de verkeerspolitie onderweg. Het rijgedrag van automobilisten wordt al decennia gevolgd met behulp van de camera's in de politievoertuigen. Dat niet iedereen zich netjes aan de regels houdt, is duidelijk.  De vrienden Sheldon, Leonard, Raj en Howard zijn echte geeks met een voorliefde voor wiskunde en fysica. Ze snappen alles op het gebied van natuur- en scheikunde en van zwaartekracht tot atomen. Maar voeg atomen samen tot een vrouw en het bevattingsvermogen van de mannen komt tot stilstand. Gelukkig hebben ze hun blonde buurvrouw Penny die lang niet zo slim is, maar wel de sociale vaardigheden beheerst.  Amateurkoks uit heel Australië gaan de strijd met elkaar aan en tonen hun kooktalenten aan juryleden Gary Mehigan, George Calombaris en Matt Preston. Deze kritische fijnproevers bepalen uiteindelijk wie zich mag uitroepen tot MasterChef van Australië.  Canadees huizenprogramma waarin huiseigenaren die willen verbouwen de hulp inroepen van de ervaren aannemer Bryan Baeumler. Ze mogen drie plannen indienen en aangeven wat hun wensen zijn. Bryan maakt een inschatting wat de bewoners écht nodig hebben en gaat vervolgens met een van de plannen aan de slag. Voldoet het eindresultaat aan de verwachtingen van de bewoners?  Canadees huizenprogramma waarin de tweelingbroers Drew en Jonathan Scott mensen helpen met de verkoop van hun oude huis en de aanschaf van een droomhuis. Makelaar Drew zoekt een koper voor hun oude huis en speurt ondertussen naar een betaalbaar nieuw huis. Jonathan is de klusser van het stel. Hij laat het te verkopen huis er zo aantrekkelijk mogelijk uitzien.  Amerikaanse realityserie waarin directieleden undercover gaan in hun eigen bedrijf. Ze komen er zo achter hoe de medewerkers echt over hen denken en hoe hard er daadwerkelijk wordt gewerkt. Amerikaanse realityserie waarin directieleden undercover gaan in hun eigen bedrijf. Ze komen er zo achter hoe de medewerkers echt over hen denken en hoe hard er daadwerkelijk wordt gewerkt.  Amerikaanse realityserie waarin de steenrijke zakenman Marcus Lemonis naar bedrijven speurt die op het randje van faillissement balanceren. Om deze bedrijven van de ondergang te redden, pompt Marcus een deel van zijn vermogen in het bedrijf en doet hij er alles aan om het weer gezond te krijgen. In ruil daarvoor wil hij een aandeel in het bedrijf en een percentage van de winst.  Jury. Toon is jurylid in een talentenshow voor jonge DJ's. Polman, de juryvoorzitter, organiseert feesten op ADE en Elise probeert hem er van te overtuigen om TEAUN te programmeren. Het andere jurylid is de ervaren DJ Jean. Toon weet niks van Dance en moet zich door de commentaren heen bluffen. Tussen de opnames door vraagt een jong talent zijn grote voorbeeld Toon om raad. Toon bazelt wat en de jongen gebruikt live in de uitzending die woorden om de jury te kakken te zetten. Elise is woedend. De kans om op ADE te draaien lijkt verder dan ooit.  Vele artiesten willen het maken over de grens en worden dikwijls in LA en omstreken gespot. Voor een show, videoclip, werken in de studio of gewoon; voor de inspiratie. Presentatrice Elise van der Horst woont en werkt in Los Angelos en nodigt Nederlandse  Olav Mol neemt ons nog één keer terug naar het circuit van waar we terugblikken op het afgelopen raceweekend van de Formule 1 GP van . Zijn de verwachtingen uitgekomen, hoe verliepen de kwalificatie en de race en wat zijn de reacties achteraf? Na dit programma ziet u in Peptalk een exclusief gesprek met Verstappen!  In ""Family Guy"" beleeft de familie Griffin telkens opnieuw bizarre avonturen in het stadje Quahog. De cartoon draait om Peter Griffin en zijn gezin, bestaande uit vrouw Lois, zoon Chris, dochter Meg, baby Stewie en hond Brian. Het leven bij de Griffin's is alles behalve harmonisch: het is voornamelijk chaos en wanorde die heersen! Telkens bevinden zich de personages van ""Family Guy"" in hilarische situaties die doorgaans beginnen met een mooi plan van vader Peter Griffin altijd desastreus uitpakt voor hem en zijn familie. Meg en Chris proberen hun High School-carrière zo goed mogelijk te doorstaan terwijl Stewie ondertussen de wereld probeert over te nemen of in de problemen komt met zijn tijdreis-experimenten. De pratende, rokende, martini-drinkende hond Brian voorziet alles van sarcastisch commentaar. ""Family Guy"" is een echte klassieker geworden in het adult animatie-genre en bijfiguren als Glenn Quagmire, Mayor West en Mort Goldman hebben ondertussen ook al de cultstatus bereikt. Seth MacFarlane bedacht de cartoonserie en de karakteristieke 'cut away', waarbij de verhaallijn wordt onderbroken voor een van de vele anekdotes van de personages. Bij ""Family Guy"" weet je een ding zeker: het is nooit saai in Quahog!  In ""Family Guy"" beleeft de familie Griffin telkens opnieuw bizarre avonturen in het stadje Quahog. De cartoon draait om Peter Griffin en zijn gezin, bestaande uit vrouw Lois, zoon Chris, dochter Meg, baby Stewie en hond Brian. Het leven bij de Griffin's is alles behalve harmonisch: het is voornamelijk chaos en wanorde die heersen! Telkens bevinden zich de personages van ""Family Guy"" in hilarische situaties die doorgaans beginnen met een mooi plan van vader Peter Griffin altijd desastreus uitpakt voor hem en zijn familie. Meg en Chris proberen hun High School-carrière zo goed mogelijk te doorstaan terwijl Stewie ondertussen de wereld probeert over te nemen of in de problemen komt met zijn tijdreis-experimenten. De pratende, rokende, martini-drinkende hond Brian voorziet alles van sarcastisch commentaar. ""Family Guy"" is een echte klassieker geworden in het adult animatie-genre en bijfiguren als Glenn Quagmire, Mayor West en Mort Goldman hebben ondertussen ook al de cultstatus bereikt. Seth MacFarlane bedacht de cartoonserie en de karakteristieke 'cut away', waarbij de verhaallijn wordt onderbroken voor een van de vele anekdotes van de personages. Bij ""Family Guy"" weet je een ding zeker: het is nooit saai in Quahog!  Als Schwoz de uitvinding van Charlotte heeft gesloopt denkt hij haar te helpen door een nieuwe machine te bouwen. Deze machine is echter zo goed dat het veel publiciteit met zich mee brengt en waardoor de identiteit van Captain Man in gevaar komt.  Op school worden voorbereidingen getroffen om Halloween te vieren. Alle leerlingen hebben er heel veel zin in, vooral Max die voor de eerste keer Halloween met Daisy wil vieren. Alletwee hebben ze al een kostuum en ze willen het groots aanpakken. Maar ondertussen plant Walescu met Catalina het schoolfeest te gebruiken en te infiltreren om het bloed van de jongeren te drinken.  Antiekhandelaar Drew Pritchard zoekt in Salvage Hunters stad en land af om bijzondere spullen te kopen, op te knappen en door te verkopen. Antiekhandelaar Drew Pritchard maakt een klim in een 17e-eeuws landhuis in Cambridge. Later bezoekt hij een opkoper van oude bouwmaterialen met wie hij stevig moet onderhandelen.  In Overspel in de liefde worden mannen of vrouwen gevolgd die hun partner verdenken van overspel. Vrouw komt erachter dat haar vriend wel erg veel porno kijkt, en dan blijkt hij zelf pornoacteur te zijn.  Beschuldigd is een scripted realityserie. Elke aflevering wordt er plotseling iemand binnen een gezin beschuldigd van een misdrijf. Van kleine tot zware delicten. Hoe gaan de verschillende gezinnen hier mee om? In deze aflevering heeft Huub zijn leven na een paar jaar weer op de rit na het overlijden van zijn vrouw. Samen met zoon Daan en dochter Merel runt hij een reisbureau. Ook heeft hij en nieuwe liefde gevonden, de 16 jaar jongere Suzanne. Na een gezellige avond vol drank, terwijl zijn vader op zakenreis is, weet Daan de volgende ochtend niet meer wat er precies is gebeurd. Als Suzanne vervolgens zwanger blijkt te zijn, twijfelt Merel wie de vader is. Huub of Daan?  In Teen Mom UK volgen we de vijf Britse meiden Mia, Amber, Chloe, Naomi en Megan met een leven vol baby's, vriendjes, carrières en gebroken harten. Eén ding is zeker; hun leven is een roller coaster aan ups & downs.  In Teen Mom UK volgen we de vijf Britse meiden Mia, Amber, Chloe, Naomi en Megan met een leven vol baby's, vriendjes, carrières en gebroken harten. Eén ding is zeker; hun leven is een roller coaster aan ups & downs.  Een round-up van de dag op FOX Sports en het belangrijkste en opvallendste (inter)nationale sportnieuws. In FOX Sports Vandaag wordt de kijker op FOX Sports volledig bijgepraat aan de hand van highlights, reportages, rubrieken en social media.  Beatrice (Shailene Woodley) en Tobias (Theo James) komen terecht in de wereld buiten de grote omheining. Ze worden al snel in verzekerde bewaring genomen door het geheimzinnige Bureau of Genetic Welfare.  Het verhaal speelt zich af in het begin van de jaren zestig op het hoogtepunt van de Koude Oorlog. De jarenlange vijanden CIA-agent Napoleon Solo (Cavill) en KGB-agent Illya Kuryakin (Hammer) worden gedwongen samen de strijd aan te binden met een mysterieuze, internationale misdaadorganisatie die door middel van kernwapens en technologie het wankele machtsevenwicht dreigt te verstoren. Met behulp van de dochter van een verdwenen Duitse wetenschapper probeert het duo te infiltreren in de misdaadorganisatie. Een race tegen de klok om de wereld te behoeden voor een ramp.  In het nieuwe seizoen van Goe Gebakken zet Gentenaar Wim Ballieu zijn oven op de hoogste stand. Hij toont tv-kijkend Vlaanderen wat voor lekkers er kan ontstaan wanneer boter, eieren, suiker en chocolade met elkaar in contact worden gebracht. Alle gebak en patisserie die Wim in Goe Gebakken klaarmaakt, is lekker en vooral gemakkelijk klaar te maken. Smakelijk!  Dr. Jago Cooper taxeert de nalatenschap van het Incarijk. Hij begint in Peru, waar nog steeds bewijsmateriaal wordt ontdekt dat hypothesen over de oorsprong en de invloed van het imperium in vraag stelt. Hij trekt van de kust naar de wolken en onthult hoe de Inca's het complexe landschap hebben gewapend tegen de grillen van het klimaat en hoe ze toen al gesofisticeerde communicatiesystemen gebruikten. Hij toont aan hoe een onafhankelijke samenleving zich kon transformeren tot een indrukwekkend imperium, niet door middel van geweld, maar dankzij subtiele overtuigingsmethodes.",entertainment
"Bijna 2,7 miljoen mensen keken zaterdagavond naar de eerste aflevering van het achttiende seizoen van Wie is de Mol? op tv. De Brabantse eer wordt in het spelprogramma hooggehouden door Olcay Gulsen uit Waalwijk. Zie jij in haar de Mol?  Ja  Nee  In Waalwijk is voor de tiende keer een vrachtwagen onder een viaduct klem komen te zitten. Het viaduct is slechts 3,6 meter hoog. Er hangen waarschuwingsborden en een ketting die de vrachtwagen raakt als-ie te hoog is, maar blijkbaar is dat niet genoeg. Wat moet er volgens jou gebeuren?",entertainment
"Het kabinet-Trump heeft het er maar druk mee, met dat regeren, zo druk dat de Amerikaanse luchtvaartmaatschappijen er volgens hen niet tegenop kunnen vliegen. Een groeiend groepje van ministers en andere beambten blijkt de afgelopen maanden zijn toevlucht te hebben genomen tot privévliegtuigen, charters en militaire toestellen om aan alle verplichtingen te kunnen voldoen: familiebezoek, een trip naar een buitenhuis, een blik op de zonsverduistering.  Door:Michael Persson29 september 2017, 19:39  Donald Trump had tijdens zijn campagne nog wel zo beloofd dat hij een einde zou gaan maken aan de corruptie en zelfverrijking in Washington. Maar de verleidingen van de macht zijn kennelijk groot, voor de ethisch uitgedaagden in de Trump-entourage.  Donderdagavond ontdekte website Politico weer een gevalletje: dit keer was het cowboy-minister van Binnenlandse Zaken Ryan Zinke die een verdachte charter (van een olietycoon) had besteld, à 12.000 dollar. Hij vloog van Las Vegas naar Montana, waar hij in zijn eigen bed kon slapen. Als hij in Las Vegas dat diner met een nieuw ijshockeyteam had laten schieten (een hockeyteam waarvan de eigenaar een bedrijf heeft dat 200 duizend dollar aan Zinkes campagnes heeft betaald), had hij gewoon een lijnvlucht kunnen pakken, voor een paar honderd dollar.  Eerder al bleken andere leden van het Trump-kabinet te zijn gezwicht voor meer beenruimte. Steven Mnuchin, de minister van Financiën, vloog met zijn vrouw in een regeringsvliegtuig naar Kentucky om daar de zonsverduistering te zien (zijn vrouw plaatste foto's van zichzelf met designerkledij om haar jetset-leven te laten zien). Scott Pruitt, baas van het milieuagentschap EPA, vloog vier keer met militaire vliegtuigen en privévliegtuigen, voor 58.000 dollar, en spendeerde de helft van zijn tijd dit voorjaar in zijn thuisstaat Oklahoma.  Maar de meest opzichtige privévlieger was minister van Volksgezondheid Tom Price, die bij elkaar in 26 vluchten voor zeker 400.000 rondreisde, berekende Politico. Sommige vluchten hadden zijn appartement in Nashville als eindbestemming, andere zijn buitenhuis bij het strand van Georgia. Ook vloog hij een keer van Washington naar Philadelphia; met de trein kost dat 72 dollar.  En dat terwijl hij altijd ageert tegen de verkwisting in zijn ministerie. Hij wil bezuinigen op de National Institutes of Health, het gezondheidsonderzoeksprogramma, en noemde Obamacare te duur en inefficiënt.  Hoewel de president zelf de ethische toon heeft gezet, met zijn diplomatenhotel in Washington en zijn staatszaken op zijn golfterreinen, was hij 'niet blij' met Price, zei hij deze week. Price, bang voor zijn baan, heeft excuses aangeboden en beloofd een halve ton terug te betalen - hoewel dat maar een kleine tegemoetkoming is in de kosten die de belastingbetaler nu moet ophoesten.  Verschillende interne inspecties op de ministeries zijn een onderzoek gestart. En de kwestie overstijgt de gepolariseerde verhoudingen in Washington. De Republikeinse senator Chuck Grassley pleit voor een verbod op privévliegtuigen, een Democratische volksvertegenwoordiger heeft een wet ingediend om dat gedrag in te tomen, met de afkorting SWAMP FLYERS. Ook onder Trump is niet alles mogelijk.",politics
"Woensdag, 11 oktober 2017 om 22:55  Het contract van Dick Advocaat als bondscoach van de KNVB loopt in november af en dus moet de voetbalbond op zoek naar een opvolger. Arno Vermeulen, commentator van de NOS, ziet in Thomas Tuchel de ideale kandidaat. De Duitser zit zonder club na zijn ontslag bij Borussia Dortmund afgelopen zomer.  ""Hij heeft met Dortmund in de top gewerkt, is modern en komt uit de zeer succesvolle Duitse school. Met zijn 44 is hij relatief jong, een laptoptrainer noemen ze dat tegenwoordig”, vertelt Vermeulen. “En in Nederland is de tijd wel rijp voor een buitenlander na de decepties met Guus Hiddink, Danny Blind en Advocaat.”  Tuchel beschikt bovendien, zo vertelt Vermeulen, over kennis van het Nederlandse voetbal. “Hij was onlangs gastspreker op een symposium van de KNVB, daar maakte hij veel indruk. Hij heeft bijvoorbeeld veel opgestoken van de boeken van Foppe de Haan en bleek een groot fan van het Nederlandse voetbal.” Tuchel was twee seizoenen trainer van Dortmund, waarmee hij de DFB-Pokal won. Daarvoor was de Duitser vijf jaar eindverantwoordelijk bij 1. FSV Mainz 05.  Toch zijn er met Ronald Koeman en Frank de Boer volgens Vermeulen ook goede Nederlandse kandidaten: ""Het zou voor Nederland niet slecht zijn als het misloopt met Koeman bij Everton. Koeman heeft natuurlijk niet zo'n fijn verleden met de KNVB, maar alle mensen van toen zijn inmiddels verdwenen. Dus onmogelijk is het niet. De Boer heeft altijd gezegd dat hij voorlopig clubtrainer wil blijven. Maar na de mislukte avonturen bij Internazionale en Crystal Palace staat hij nu misschien wel open voor de functie van bondscoach.""  Ja klopt, de Knvb heeft genoeg geld dus ze mogen hem wel een goede salaris en arbeidsvoorwaarden aanbieden. Dan gaat hij er in ieder geval over nadenken.  Ik vind Tuchel een goede en moderne trainer. Het zou mooi zijn als hij de nieuwe trainer wordt. Een Duitse trainer en staf zou goed kunnen uitpakken bij dit Oranje. Hopelijk kunnen ze onze Internationals dan ook wat wat mentaliteit bijbrengen, want dat is ook iets wat bij ons ontbreekt!  Tja wilt Tuchel? Hij is jong en ambitieus en bij Nationale elftallen sta je niet zo vaak voor de groep, ik denk dat zo een trainer liever op het toch drukkere clubniveau werkt, maar niet geschoten is uiteraard altijd mis.  Ik zie hem, of Klinsmann als uitstekende vervangers. Ik denk dat zei een nieuwe generatie van het Nederlands voetbal kunnen beginnen. Nu dat Robben, en waarschijnlijk andere vedetten er mee zullen stoppen hoop ik dat we met een andere werkwijze vanzelf weer opkrabbelen. Ik heb veel trouwen in de toekomst.  Een buitenlander is een idee, Koeman en van marwijk zouden ook kunnen. Dat hij fan is van de Hollandse school (lees 4-3-3)vind ik juist een nadeel, zou liever iemand zien die daar helemaal niks mee heeft. Ik denk dat we ons moeten richten op een stabiel systeem waarmee we landen als Zweden , Turkije , IJsland, Tsjechië verslaan en met een nog wat verdedigender touch ook sporadisch kunnen stunten tegen landen van het niveau Frankrijk  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"Het is heel warm voor de tijd van het jaar. Het was afgelopen woensdag zelfs de warmste 24 januari ooit. Maar daar moeten we helemaal niet blij mee zijn, zegt bioloog Arnold van Vliet. ""Het is echt beangstigend.""  Het wordt deze maand waarschijnlijk gemiddeld 5,5 graden, zegt Van Vliet. Normaal is volgens het KNMI 3,1 graden. ""Maar die 'normaal' wordt ook bijgesteld. Vijftig jaar geleden was 'normaal' nog 1,1 graden in januari.""  In de onderstaande grafiek met de gemiddelde jaartemperatuur in Nederland vanaf 1706 tot en met 2017 (de blauwe lijn) wordt dat extra duidelijk. De zwarte lijn is de 'normale' temperatuur. Normaal is volgens meteorologen het gemiddelde over 30 jaar.  Van Vliet: ""1988 was het omslagpunt. Sinds dat jaar wordt het elk jaar warmer, waardoor ook het 30-jarig gemiddelde sterk oploopt. Wat we tegenwoordig normaal noemen is dus veel warmer dan vroeger. Afgelopen augustus werd gezien als 'aan de koude kant', maar als je verder terug in de tijd gaat was het eigenlijk een zachte maand. Dat is een andere boodschap.""  De ontwikkeling van de temperatuur van 1706 t/m 2017 (Beeld: Nature Today, cijfers van het KNMI).  De gevolgen zijn groot. De biodiversiteit in ons land verandert door de stijgende temperaturen snel. Op het gebied van de instandhouding van onze natuur, doen we het in Nederland zelfs het slechtst van heel Europa. ""De manier waarop wij met ons landschap omgaan is slecht. De uitstoot van verzurende en vermestende stoffen is groot. De verstedelijking helpt niet mee en daarnaast laten we niets meer staan, we maaien echt tot aan het hekje. We moeten veel meer ruimte aan de natuur geven.""  Volgens Van Vliet gaan we steeds meer richting het klimaat van Midden-Frankrijk. ""Ook qua natuur en diersoorten. Er komen bijvoorbeeld al veel meer libellesoorten bij. Ook werktechnisch moeten mensen zich voorbereiden. Welke gewassen worden er in Frankrijk verbouwd? Daar moeten mensen zich op gaan instellen.""  Uiteraard wordt het niet alleen in Nederland warmer. Het duidelijkste voorbeeld van de enorme gevolgen van klimaatverandering op de natuur komt uit Australië. ""Van de beelden van koraal dat afsterft krijg ik echt rillingen"", zegt Van Vliet.  En dat is niet alleen omdat Van Vliet de natuur een warm hart toedraagt. Mensen zijn er namelijk voor een groot deel afhankelijk van. ""Eén miljard mensen zijn voor hun voedsel afhankelijk van het koraal. En rond 2025 zien we met de verwachte temperatuurstijging dit soort verbleking echt op enorme schaal.""  Van Vliet hoopt dat meer mensen zich bewust worden van de situatie. Volgens hem zijn er namelijk nog veel mensen die denken dat het helemaal niet zo slecht gaat. ""De natuur geeft heel veel signalen van wat er gaande is. De temperatuur gaat echt hard omhoog. Kijk goed om je heen. Dit is echt niet normaal.""  Het gaat niet goed met het Great Barrier Reef. Van deze beelden van vorig jaar zijn deskundigen erg geschrokken.",other
"25 februari 201517:38  Je moet er niet aan denken hoeveel bijen dagenlang in de weer zijn geweest om de liters honing te vergaren die kunstenaar Blake Little schijnbaar achteloos over zijn modellen kiepert. Maar als je het resultaat ziet – de foto’s die Little kort na het leeggooien van de emmers honing maakte – weet je dat het werk dat de bijen hebben geleverd niet voor niets is geweest.  Voor zijn nieuwe fotoserie Preservation zocht de uit Los Angeles afkomstige fotograaf Blake Little het experiment op. Hij wilde allerhande soorten mensen – van baby tot bejaard, van dik tot dun – met een dikke laag honing bedekken en portretteren. Naakt.  Little liet zich voor dit project inspireren door insecten die in barnsteen zijn gevangen. Barnsteen is versteend hars van naaldbomen. Soms zit er in dat doorzichtige versteende hars, dat lijkt op hard geworden honing, een mug of ander insect uit de prehistorie gevangen. Doordat de steensoort doorzichtig is kunnen we het insect zien. Het lijkt daardoor alsof de onfortuinlijke mug gisteren in een klodder hars is gevlogen, maar in werkelijkheid wordt het al miljoenen jaren in het steentje geconserveerd.  De fotograaf wil met dit project een soort catalogus samenstellen van ‘bevroren versies van zeer uiteenlopende mensen, waar anderen in de toekomst dan weer naar kunnen kijken.’ En dat ziet er prachtig uit.",entertainment
"EINDHOVEN - 2017 was niet alleen een bewogen nieuwsjaar. Veel Brabanders zullen dit jaar niet snel vergeten, omdat zij in hun eigen leven hoogte- en dieptepunten kenden. Tientallen mensen reageerden op de oproep om hun meest bijzondere moment van het jaar te delen met ons. Negen verhalen delen we met de rest van Brabant. Vandaag de laatste drie verhalen.  1. Betsie van den Heuvel-Oirschot""Mijn bijzondere moment is de geboorte van onze kleindochter Mila, op 11 mei 2017. Er zijn heel veel mensen die hetzelfde hebben meegemaakt en dat ook zo bijzonder vinden, dat weet ik zeker.  Dat hoor je vaak terug van de oma’s en opa’s! Nu weet ik hoe dat voelt, helemaal geweldig. En we hebben natuurlijk het knapste kleinkind van de hele wereld:) We sluiten 2017 af, als een hele trotse opa en oma.""  2. Anita Taks-Dongen""Na een zeer heftige burnout in 2016 heb ik in 2017 na 26 jaar afscheid van Euretco (van origine Bredaas bedrijf, vroeger Samen Sterk) genomen. Ik ben vervolgens weliswaar in de ww terechtgekomen, wat als 54-jarige geen makkelijke situatie is, maar gaandeweg dit jaar ben ik gaan beseffen dat ik mijn leven terug heb!  Dus ondanks de druk van het zoeken en creëren van nieuwe arbeidsinvulling heb ik in 2017 een fantastisch mooi jaar.""  3. Marjo Krebbekx-Steenbergen""Mijn mooiste moment dit jaar was het moment waarop mijn toekomstige partner en ik onze geregistreerd partnerschapspapieren ingevuld hebben. Het moment waarop we de datum van 15 januari 2018 vastlegden als onze datum. Wie had vier jaar geleden ooit gedacht dat toen wij elkaar leerden kennen en een best wel groot leeftijdsverschil was, dat dit stand zou houden. Onze omgeving vast niet.  Zij op school, ik een baan. Zij nog thuis, ik zoekend naar een koopwoning. Ik als zelfstandige logerend bij mijn schoonmoeder. Ik gelukkig al een poos van school af, weer ondersteunend in schoolprojecten.  In vier jaar tijd hebben we veel goede en slechte momenten met elkaar meegemaakt, maar het samen overwonnen. Vier jaar late gaan we trouwen in de gemeente waar ik werk, sterker nog, in het gebouw waar ik werk.  Die dag: het invullen van de papieren en het terugdenken aan al die jaren was mijn mooiste moment van 2017. Ik ben trots op ons!""",entertainment
"Opnieuw is een SGP-er overgestapt naar de Urker Gereformeerde Partij. Riekelt de Boer, ooit nog wethouderskandidaat voor de SGP, staat op plek 7 op de kieslijst van de UGP. Dat bleek tijdens de presentatie van de kieslijst in het Oude Raadhuis op Urk.  Eerder werd al bekend dat oud SGP-wethouder Albert Pieter Hakvoort op nummer 3 van de kieslijst van de UGP staat.  De UGP ontstond bijna drie jaar geleden na een interne ruzie binnen de SGP. De raadsleden Willard Woord en Jan Hakvoort werden uit de fractie gezet, omdat ze geen inzage wilden geven in hun privé e-mail. De gemeente was op dat moment bezig met een onderzoek naar het lekken van informatie aan de pers over de slechte financiële situatie bij het Berechja College op Urk.",politics
"De zomer is in volle gang en dat betekent gloednieuwe afleveringen van AT5's zomerse talkshow De Zwoele Stad. Dit seizoen praat AT5 op het Ajaxterras van de Stadsschouwburg met een keur aan inspirerende en leuke gasten.  Officier van Justitie Katelijne den Hartog en Parool-journalist Patrick Meershoek schuiven aan op het Ajaxterras.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"De rechtbank in Zwolle heeft vandaag een 65-jarige man uit Kampen veroordeeld tot een voorwaardelijke celstraf van twee weken. Hij betastte begin februari een bezoekster van een café in Kampen.  Volgens de vrouw ging de 65-jarige van voor naar achter met zijn duim over haar kruis toen ze van haar barkruk opstond. Een medewerker en een bezoeker hoorden de vrouw uitroepen: ""Je grijpt toch niet zomaar iemand in haar kruis?""  Uit het café gezet  Na het incident werd de man meteen uit het café gezet en aangehouden. Zelf ontkende de man tijdens zijn rechtszaak: ""Ik heb haar met geen vinger aangeraakt.""  De rechtbank volgt in het vonnis het advies van de reclassering. Die bezochten de man thuis en maken zich grote zorgen over de geestelijke en lichamelijke gesteldheid van de man.  Man is er slecht aan toe  Hij leeft in een zwaar vervuilde woning, is lichamelijk een wrak door een ernstig ongeluk en jarenlang alcoholmisbruik. Ook is er waarschijnlijk sprake van Korsakov bij de man. Hij is er te slecht aan toe om een celstraf uit te zitten en kan een werkstraf niet aan.",entertainment
"Deze vrijdag en zaterdag staan in het teken van NL Doet, de grootste vrijwilligersactie van Nederland. Zo'n 375.000 mensen zetten zich dan als vrijwilliger in voor de samenleving. Doe jij vrijwilligerswerk?  Ja, geregeld  Ja, af en toe  Ja, tijdens NL Doet  Nee  Automobilisten mogen tijdens het rijden hun mobieltje aanraken als die in een aan het dashboard bevestigde telefoonhouder zit. Het vasthouden van een mobieltje tijdens autorijden is wél strafbaar, bepaalde het gerechtshof in Leeuwarden woensdag. Snap jij dit?",entertainment
"Hoofdofficier van justitie Theo Hofstee heeft vanmiddag een klacht ingediend tegen advocaat Herman Loonstein. Die heeft informatie openbaar gemaakt uit het onderzoek naar de man die vorige week de ruiten insloeg bij een joods restaurant.  Dat bevestigt het OM na berichtgeving van Het Parool. Loonstein staat de restauranteigenaren bij en deelde gisteren op Twitter informatie uit het strafdossier. Een woordvoerder van het Openbaar Ministerie zegt tegen de krant dat het delen van deze informatie 'ongepast' is 'en daarom klachtwaardig'.  Vandaag werd duidelijk dat de 29-jarige verdachte van het vernielen van het restaurant deel heeft genomen aan de gewapende strijd in Syrië. Ook zou de verdachte tijdens het verhoord verklaard hebben 'bereid te zijn om meer geweld toe te passen'.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"parool.nl maakt gebruik van cookies, onder andere om de website te analyseren, het gebruiksgemak te vergroten en advertenties te tonen. Je geeft door gebruik te blijven maken van deze website, of door op 'ga verder' te klikken, toestemming voor het gebruik van cookies.Wil je meer informatie over cookies en hoe ze worden gebruikt, bekijk dan ons cookiebeleid.  Van Parool-journalist Johan Fretz  Johannes Fretz besteedde nooit veel aandacht aan het feit dat hij gemengd bloed heeft. Dan wordt hij uitgenodigd om naar Suriname te komen, en hij neemt zijn moeder mee. Het is het begin van een ontwapenende en geestige roadtrip, maar ook van een ontroerend verhaal over een moeder en een zoon, identiteit en hoop.  Paroolabonnees maken kans op een gesigneerd exemplaar. Er worden 40 gesigneerde exemplaren weggegeven. Meedoen kan t/m 7 maart.Winnaars krijgen 8 maart bericht.",entertainment
"BREDA - Justitie gaat Faisal D., de veroorzaker van het dodelijk ongeluk aan de Bredaseweg in Tilburg, geen doodslag maar dood door schuld ten laste leggen. Dat bleek vrijdag bij een tussentijdse zitting in rechtbank van Breda.  Volgens justitie was er wel sprake van ‘roekeloos rijden’, maar niet zodanig dat daar juridisch gezien de kwalificatie doodslag aan gegeven kon worden.  Faisal D. was niet bij de zitting aanwezig. Op verzoek van zijn advocaat worden nog twee deskundigen verhoord door de rechter-commissaris. Wanneer de zaak inhoudelijk wordt behandeld, is nog niet duidelijk.  Op de vluchtHet ongeluk gebeurde op donderdag 27 oktober 2016 op de Bredaseweg in Tilburg. Bij het ongeluk kwamen de leerkrachten Henriëtte en Bert van der Veeken om het leven. Zij werden tijdens het oversteken geschept door een auto die door Faisal D. uit Tilburg werd bestuurd. Na het ongeluk stond sloeg de Tilburger op de vlucht.  In februari 2017 besloot de rechtbank dat Faisal D. zijn proces thuis mag afwachten. Voor de rechter-commissaris was er onvoldoende bewijs is dat Faisal D. roekeloos heeft gereden. Zijn rijbewijs is wel ingenomen.",entertainment
De voormalige Frieslandbank aan De Dijk in Dokkum wordt vanaf de intocht van Sinterklaas ingericht als heus Sinterklaashuis. In het huis komt een expositie en kinderen kunnen er spelletjes doen en knutselen.  Ook kunnen ze aanschuiven aan een lunch of ontbijt met Sinterklaas en zijn Pieten. Voor dat laatste komen alleen basisscholieren uit de ‘DDFK’-gemeenten in aanmerking; zij kunnen zich opgeven.  Ook het ‘Glazen Huis’ keert dit jaar terug in Dokkum en wel op 25 november. Daar kunnen mensen cadeautjes brengen voor kinderen wier ouders zijn aangewezen op de voedselbank. De Lions Club Noordoost-Friesland zamelt de geschenken in.  Dokkum is dit jaar het decor van de landelijke Sinterklaasintocht op zaterdag 18 november.,entertainment
"De Duin- en Bollenstreek staat niet bekend als de best bereikbare regio van Nederland. Voor de inwoners van met name Lisse, Noordwijk, Noordwijkerhout en Katwijk is bij het woon-, werkverkeer de auto nog steeds het vervoermiddel bij uitstek. Dat kan anders, meent de Noordwijkse emeritus-hoogleraar Joseph Evers. Hij pleit voor snellere busverbindingen, toegankelijkere stations en treinen die rijden volgens een metroschema.  Zeker met de aantrekkende economie is het voor de streekbewoner met een baan in de nabijheid van Leiden, Den Haag, Haarlem, Amsterdam of Schiphol geen pretje op de weg. Bijna dagelijks kan worden aangeschoven in de file. Het openbaar vervoer is nauwelijks een alternatief, want daarbij zijn de reistijden nog veel langer. ,,Ik geloof dat de bus van Noordwijk naar Schiphol er nu anderhalf uur over doet. In die tijd kun je naar Barcelona vliegen’’, zegt Joseph Evers. Hoog tijd, vindt hij, voor een andere inrichting van het openbaar vervoer, waarbij de sterke kanten van de trein worden benut.  Evers wordt dezer dagen op zijn wenken bediend. Een van de vereisten voor een effectiever openbaar vervoer is dat de treinen volgens een metroschema gaan rijden. De komende maanden voeren de Nederlandse Spoorwegen een dergelijke proef uit op het traject tussen Amsterdam en Eindhoven. Reizigers hebben geen spoorboekje meer nodig. Trein net gemist? Geen nood, er vertrekt er elke tien minuten een.  Om de forens uit de Duin- en Bollenstreek uit de auto en in het openbaar vervoer te krijgen, moet er volgens Evers veel meer gebeuren. Hij gaat daarbij uit van het zogeheten visgraatmodel. De spoorlijnen Den Haag-Leiden-Schiphol-Amsterdam Zuid en Den Haag-Leiden-Haarlem-Amsterdam Centraal vormen in dit plan de wervelkolommen. Aan het eerste tracé liggen de stations Sassenheim en Nieuw-Vennep, aan de tweede die van Voorhout en Hillegom. Het zijn die vier halteplaatsen die een cruciale rol spelen in de visie van Evers. De graten in het model worden gevormd door de snelle en soms ook korte vervoerslijnen naar de stations. Dat kan per fiets, bus, maar ook auto.  De geboren Hillegommer, die na de nodige omzwervingen sinds een jaar in Noordwijk woont, weet waarover hij het heeft. Jarenlang was hij als hoogleraar verbonden aan de Universiteit Twente en de Technische Universiteit Delft. Met een achtergrond in de werktuigbouw, wiskunde en filosofie groeide hij in Delft uit tot een autoriteit op het gebied van de logistiek, waarbij met behulp van wiskundige modellen en informatica bedrijfskundige processen in beeld worden gebracht. ,,Ik heb in Delft met anderen een onderzoeksschool opgericht en daar vijf jaar leiding aan gegeven. In mijn periode leverde die school zo’n vijftig promovendi af met transport, infrastructuur en logistiek, kortweg ’Trail’, als specialisatie’’, aldus de emeritus-hoogleraar, die onder meer nauw was betrokken bij de ontwikkeling van de automatische scheepvaartterminals op de Maasvlakte.  Met die expertise op zak is hij door D66 in Noordwijk gevraagd te kijken naar de bereikbaarheid van de badplaats. Het is een van de zeven speerpunten van de toekomstvisie, of ’sterren’ zoals Noordwijk ze graag noemt. ,,Nou, ik vind die ster helemaal niet stralen’’, oordeelt Evers. De kijk op vervoer is volgens hem veel te eenzijdig. Er is vooral gekeken hoe de congresganger, hotelgast en strandliefhebber zo gemakkelijk mogelijk de kustplaats kan bereiken. ,,Maar voor de Noordwijker ligt het anders. Die wil weten hoe hij voor werk, studie of culturele activiteiten zo snel mogelijk in stedelijk gebied komt.’’  Al snel werd Evers duidelijk dat hij het onderzoek moest verbreden naar de hele Duin- en Bollenstreek. Bij gebrek aan snel openbaar vervoer is de auto voor velen namelijk het enige redelijke alternatief.  Het probleem met veel buslijnen is dat ze langs vele haltes door de woonkernen meanderen. Op sommige trajecten worden wel stations aangedaan, maar van een goede afstemming op de vertrek- en aankomsttijden van de trein is nauwelijks sprake.  Evers maakte een opzet waarbij hij een autorit naar de grote steden in de Randstad goed kon vergelijken met het openbaar vervoer. Om bus en trein serieus te laten concurreren moet de reistijd van de publieke dienst veel korter worden en daar komt dus het visgraatmodel om de hoek kijken.  Evers pleit ervoor om op de beide spoorlijnen in de regio een kwartiersdienst op te zetten, waardoor de reiziger via de stations van Sassenheim, Nieuw-Vennep, Voorhout en Hillegom snel zijn bestemming kan bereiken.  Voorwaarde is wel dat de reistijd naar de stations ook aanzienlijk wordt verkort. Dat kan volgens Evers door sommige buslijnen en op te heffen en juist een rechtstreekse dienstregeling te introduceren. Met een pendelbus op een vrije baan kan zo in tien minuten van het Vuurtorenplein in Noordwijk het station Voorhout worden bereikt.  Een goede fietsverbinding en een westelijke ontsluiting via de weg, bieden ook andere weggebruikers perspectief. Bovendien kan een gratis pendelbus tijdens stranddagen ervoor zorgen dat automobilisten de auto thuis laten of bij een ander station parkeren. Een ontlasting voor de badplaats.  Niet alleen station Voorhout moet beter bereikbaar worden. Automobilisten die nu het parkeerterrein bij station Hillegom aandoen, moeten eerst door een drukke woonwijk. Dat kan sneller als de toegang wordt verlegd naar de zeezijde. In de optiek van Evers moet de 1e Loosterweg vanaf Royal Van Zanten worden doorgetrokken en een aansluiting krijgen op de Beeklaan.  Uit een eerste verkenning blijkt dat het visgraatmodel een serieus alternatief biedt voor de auto. Op de meeste bestemmingen is het verschil in reistijd uit te drukken in minuten en dat kan met de almaar groeiende files nog lager uitvallen. Evers schat in dat met de keuze voor het visgraatmodel de kosten voor het openbaar vervoer niet stijgen.  Dat de treinen nu al overvol zijn ziet de hoogleraar als een tijdelijk probleem. De Nederlandse Spoorwegen krijgen er in de komende jaren heel wat treinstellen bij, bovendien is de hervorming van het openbaar vervoer niet binnen enkele jaren een feit. Het is een proces van de lange adem, waarbij gemeenten de handen ineen moeten slaan.  ,,Accepteer het openbaar vervoer niet als onveranderlijk natuurverschijnsel. Dat is het echt niet. Met vereende krachten kun je er wel degelijk iets aan doen’’, bepleitte hij recent in de Noordwijkse politieke arena. ,,De auto is typisch een onderwerp voor een gemeente. Dan gaat het al snel over parkeren of de keuze voor een eenrichtingsweg. Het openbaar vervoer heeft een wethouder niet in de hand. Dan moet worden samengewerkt met andere gemeenten’’, aldus de hoogleraar.  2 uur geleden  nieuwleestijd 2 min  Nieuwbouwproject Hooghkamer in Voorhout waar de ingehuurde kracht verantwoordelijk voor is.  Roy Hazenoot2 uur geleden  De gemeente Teylingen heeft de duurste inhuurkracht van Nederland rondlopen. Met 266.000 euro verdient de externe medewerker, die betrokken is bij nieuwbouwwijk Hooghkamer in Voorhout, de helft meer dan premier Rutte.  De fusiegemeente is niet de enige die tijdelijke werknemers inhuurt voor een bedrag boven de ministersnorm van 181.000 euro, zo blijkt uit onderzoek van het Algemeen Dagblad. Almere betaalde in 2016 de directeur bedrijfsvoering ruim 2,5 ton in euro’s en ook in Amsterdam lopen dure krachten rond.  „Ik ben verrast door de hoogte van het bedrag”, zegt Frans Nederstigt, fractievoorzitter van de Teylingse ChristenUnie (CU). „Dit is wel heel veel geld. Ik snap best dat zzp’ers duurder zijn - die nuance wil ik maken. Zij moeten bijvoorbeeld zelf hun eigen pensioen regelen. Maar als je het niet aan je inwoners kan uitleggen, dan moet je het niet doen. Ook niet als het volgens de wet mag.”  Nederstigt doelt op de Wet normering topinkomens. Hierin is geregeld dat topfunctionarissen bij de overheid, zoals ministers en gemeentesecretarissen, niet meer dan 181.000 euro per jaar of 175 euro per uur mogen verdienen. Deze regel geldt niet voor ingehuurde krachten waardoor gemeenten als Teylingen juridisch gezien niks verkeerd hebben gedaan.  De fusiegemeente vindt 266.000 euro per jaar zelf ook een fors bedrag, maar ontkomt er niet aan omdat de hoogte door de markt wordt bepaald, aldus een woordvoerder. De externe kracht is ingehuurd als projectleider voor de nieuwbouwwijk Hooghkamer in Voorhout. Met dit project is ongeveer 120 miljoen euro gemoeid.  De expertise om een bouw van deze omvang in goede banen te leiden, heeft Teylingen niet in huis. „Als je niet de juiste expertise inhuurt, zijn de financiële risico’s vele malen groter dan de kosten van deze inhuur”, legt de zegsvrouw uit. „Belangrijk is te melden dat de kosten die Teylingen maakt voor externe inhuur door projectontwikkelaars aan de gemeente worden vergoed. Deze komen dus niet ten laste van de gemeentelijke begroting.”  De externe medewerker werkt inmiddels al acht jaar voor drie dagen per week bij Teylingen. Volgens de woordvoerder is het uitzonderlijk dat een huurkracht ruim 2,5 ton per jaar opstrijkt. Wel komt het voor dat naast gebiedsontwikkeling ook externen voor juridische zaken of fiscale adviezen voor meer dan 175 euro per uur worden ingehuurd.  CU en PvdA hebben naar aanleiding van de berichtgeving over dit onderwerp schriftelijke vragen gesteld aan het college van B en W.  Gisteren, 22:24  nieuwleestijd 1 min  De Lissese politieke partijen willen dat de gemeente Lisse voor henzelf én voor levensbeschouwelijke en kerkelijke instellingen goedkope tarieven hanteert bij de huur van gemeentelijke accommodaties, zoals Floralis, Beukenhof en het Poelhuys.  Bij de behandeling van het zogeheten toetsingskader, volgende week in de gemeenteraad, kan wethouder Adri de Roon die wijziging verwachten. De raad is het er ook niet mee eens dat minimaal 50 procent van de leden van een vereniging uit Lisse moet komen om in aanmerking te komen voor de gemeentelijke ’huursubsidie’. En dat rijke verenigingen straks niet meer goedkoop ruimte kunnen krijgen, zien onder andere VVD en CDA als een soort straf op gezond financieel beleid.  Lisse legt elk jaar flink toe op de verhuur van de gemeentelijke accommodaties. Een groep van vijftig gebruikers - variërend van ActiVite tot Zanglust - betaalt dan ook niet meer dan de helft van de kostprijs, of nog minder. Na de ’affaire-Welkom’ in 2016 - waarbij gedoe was over het huurtarief dat de dansschool betaalde - is besloten een ’Toetsingskader Maatschappelijke Activiteiten Lisse’ vast te stellen. Vanaf 1 juli 2018 is dan voor iedereen duidelijk waar verenigingen en instellingen aan moeten voldoen om in aanmerking te komen voor gereduceerde huurprijzen.  Verenigingen die elders ruimte huren komen via dezelfde criteria in aanmerking voor een gemeentelijke bijdrage in hún huurkosten. Maar de verenigingen mogen volgens de regeling geen partijpolitieke of religieuze doelstelling hebben en ze moeten aantonen dat ze de ruimte nodig hebben en hem niet zelf kunnen betalen. Daarnaast wordt via een puntenstelsel bekeken wat de ’maatschappelijke impact’ is van de vereniging. Hoeveel leden en vrijwilligers heeft de vereniging; wordt er samengewerkt met andere instellingen en neemt de vereniging de gemeente Lisse werk uit handen?  Het criterium dat de helft van de leden uit Lisse moet komen, ging er in de raadscommissie bij D66 niet in. „Stel je voor dat de ijsbaan in Haarlem zo’n eis zou stellen aan haar gebruikers”, zei raadslid Maarten Magielse. Guus Mesman (PvdA/Groen Links) vond het onverteerbaar dat hij voor een ledenvergadering van zijn partij het volle pond zou moeten betalen. „Als politieke partijen niet meer maatschappelijk bezig zijn, wie dan wel?”  Een artist impression van het toekomstige Havenkwartier in Lisse. De flat middenachter (De Havenmeester) is al in aanbouw. De rest volgt volgend jaar.  Paul de VliegerGisteren, 22:21  Na een vertraging die ongeveer tien maanden vergde, kan de bouw van het Havenkwartier - een nieuw wijkje op de plek van de oude Hobahohallen in Lisse - nu dan toch op korte termijn aanvangen. Ontwikkelaar Provast wil begin 2018 met de verkoop van de huizen beginnen. Als 70 procent is verkocht, start de bouw.  Een deel van het Havenkwartier - 46 sociale appartementen in gebouw De Veilingmeester, (het hoge gebouw op de tekening) - is al in aanbouw. De tweede fase van de wijk - 39 eengezinswoningen en 21 appartementen - liep vorig jaar ernstige vertraging op door ingrijpen van de Raad van State. Die stelde in november 2016 twee ondernemers in het gelijk die bezwaar hadden gemaakt. Er ging een streep door het bestemmingsplan.  Als gevolg daarvan moest opnieuw een bestemmingsplanprocedure worden doorlopen; een tijdrovend karwei. Bijna een jaar verder is die klus geklaard en legt het college van burgemeester en wethouders een nieuw bestemmingsplan ter vaststelling voor aan de Lissese gemeenteraad. Stemt die in, dan kan Provast verder met de plannen.  Tegen het nieuwe bestemmingsplan zijn overigens opnieuw twee zienswijzen ingediend, maar niet door de ondernemers die tegen de eerste versie bezwaar maakten. De verwachting is dat deze bezwaarmakers het proces niet verder zullen vertragen. Met een van de twee is ontwikkelaar Provast in overleg en het lijkt erop dat beiden eruit komen en het bezwaar wordt ingetrokken. De ander heeft zijn zienswijze te laat ingediend en dit bezwaar is daarom niet ontvankelijk verklaard.  Wethouder Cees Ruigrok is blij dat de gang er weer inkomt. ,,Het Havenkwartier was door dit college van B en W immers op het prioriteitenlijstje gezet’’, zegt hij. Volgens hem zal het splinternieuwe parkeerterrein langs de Grachtweg bij de bouw worden ontzien. ,,Dat mooie plein blijkt intact. Bouwverkeer zal vooral via de Ruishornlaan en de Hobahostraat naar de bouwplaats rijden.’’  De tweede fase van het Havenkwartier bestaat uit louter koopwoningen; zestig in totaal. In de oorspronkelijke plannen stonden aan de zijde van de Grachtweg 42 zorgwoningen ingetekend, maar nadat participant Marente zich terugtrok, is besloten om op die plek - op de hoek met de Ruishornlaan - zeven grachthuizen neer te zetten.  Gisteren, 13:37  nieuwleestijd 2 min  Van de buitenkant lijkt het een prachtig en riant appartementencomplex, zeker voor sociale woningbouw-begrippen. Maar schijn bedriegt. Stijf van de stress lopen veel bewoners van het Havengebouw aan de oever van de Ringvaart in Lisse rond door de nieuwe flat. Er is nog veel mis.  Ruiten barsten spontaan, deuren klemmen, sloten werken niet en mensen durven hun auto niet in de parkeergarage te stallen, omdat ze de situatie niet veilig vinden en bang zijn iemand aan te rijden. Na enkele hevige regenbuien staan de vloeren van de opslagplaatsen in de kelder blank. Jan Luijk en Gerrie van Oossanen luiden de noodklok, maar vinden dat ze geen gehoor krijgen bij de verhuurder, woningbouwcorporatie Stek.  Bij aankomst voor een gesprek met de twee Havengebouwbewoners blijkt al direct dat er zaken mis zijn. De gemeenschappelijke voordeur is aanvankelijk met geen mogelijkheid open te krijgen en als dat uiteindelijk wel lukt, sluit hij niet automatisch. Van Oossanen en Luijk geven een rondleiding door het Havengebouw en tonen gebarsten ramen, in hun ogen te kleine wastafeltjes en onhandig tegen elkaar slaande deuren. Van Oossanen: „Mijn balkondeur kan niet op slot, tegels zijn beschadigd en als ik mijn berging in wil, moet ik met grof geweld tegen de deur schoppen om deze open te krijgen.”  In de parkeergarage lopen twee medebewoners. Zij tonen spontaan hun berging waar waterschade is te zien. Veroorzaakt doordat het afvoerrooster onderaan de steile trap naar de garage toe te smal is. Enkele buren hebben waterschade aan hun spullen opgelopen, zoals fotoalbums met grote emotionele waarde.  Ook de parkeergarage met - zoals de bewoners dat omschrijven - een ’kamikaze-uitgang’ is een bron van ergernis. „Wie daar met de auto uitrijdt, loopt iedere keer het risico om een passerende fietser vol in de flank te raken. Het is wachten op de eerste ongelukken”, waarschuwt Luijk. Hij maakt zich hard voor zijn medebewoners. „Veel van deze mensen zijn kwetsbaar en durven hun mond niet open te doen. Wij doen het wel en we willen dat Stek naar ons luistert. Die moet er voor zorgen dat alle gebreken worden verholpen.”  Gevraagd naar een reactie laat Emile Linotte, manager vastgoed bij Stek, weten dat een groot deel van de klachten is opgelost of bijna opgelost. „Er zijn sinds de oplevering een aantal opstartproblemen in het Havengebouw die inderdaad vervelend zijn voor de bewoners. De veiligheid van bewoners is echter niet in het geding”, meent hij.  Linotte begrijpt de irritatie bij de bewoners over de lekkages. „De wateroverlast heeft ook nog kortsluiting veroorzaakt waardoor zowel de lift als de intercom ontregelt zijn geraakt. De problemen met de intercom, en dus het vanuit de woning openen van de entreedeur, zijn inmiddels opgelost.” De te kleine wastafeltjes vindt Linotte overigens ’geen gebrek, maar een comfort-issue’. „Er zijn waarschijnlijk kleinere wasbakken toegepast om aan bepaalde toegankelijkheidseisen te voldoen. We gaan op zoek naar een oplossing.”  De gevaarlijke parkeergarage-uitgang is iets waar Stek mee aan de slag is gegaan. De uitrit voldoet volgens de ontwikkelaar en de gemeente aan de wettelijke eisen. Maar ook Stek vindt de aansluiting van de hellingbaan op de weg, in combinatie met het vele fietsverkeer richting het Fioretticollege, ’risicovol’. Daarom pleit de corporatie voor maatregelen, bijvoorbeeld door het verlagen van muurtjes of het aanbrengen van spiegels. Het stijgingspercentage van de hellingbaan voldoet volgens Linotte wel aan de normen.  Gisteren, 13:36  nieuwleestijd 1 min  De inkt van de lijst met beeldbepalende panden in Teylingen is nog niet droog of er kan al een gebouw worden geschrapt. Eén van de belangrijkste Sassenheimse namen in het register, villa West End, wordt gesloopt.  „Vorige week hebben we het asbest eruit gehaald”, legt een medewerker van het sloopbedrijf uit. „Nu halen we aan de binnenkant de materialen die kunnen worden hergebruikt eruit en vlak voor of net na het weekeinde gaat het hele gebouw tegen de vlakte.”  Ooit was de uit 1840 stammende villa een gemeentelijk monument en mocht hij niet worden gesloopt. Doordat het gebouw al enige tijd niet meer wordt bewoond en ernstig is verpauperd, is het van de monumentenlijst gehaald.  Om te voorkomen dat de sloopkogel vrij spel zou krijgen in Teylingen, heeft de gemeenteraad besloten dat er een alternatieve beschermingsconstructie moet worden opgetuigd. Die is gevonden in de categorie beeldbepalende panden. De Stichting Dorp, Stad en Land die gemeenten bij dit soort zaken adviseert, heeft vorige maand een lijst opgesteld met honderden potentiële kandidaten in de gemeente Teylingen, waaronder West End aan de Hoofdstraat.  De lijst heeft echter geen juridische status omdat de gemeenteraad de betreffende panden nog moet vastleggen in het bestemmingsplan. De sloop is dus net op tijd begonnen.  „Dat berust op toeval”, zegt eigenaar W. Schinck die niet met voornaam in de krant wil. „De sloopprocedure loopt al sinds begin dit jaar. Ik was zelf ook verwonderd dat op het moment dat het asbest werd verwijderd een artikel in de krant stond over de mogelijke beschermingsconstructie.”  Volgens Schinck was de villa niet meer te redden vanwege de hoge herstelkosten. Wat er met het perceel na de sloop gaat gebeuren, wil hij niet zeggen. „Ik heb plannen genoeg, maar die laat ik nog even in het midden.”  Voorzitter Alfred Pop van Stichting Oud Sassenheim is niet verrast door de sloop, maar baalt wel. „Het is een krot geworden. Toch is het zonde dat de villa weggaat. De sloop is een voorbeeld van het wanbeleid dat de gemeente voert. Dit is al het vierde historische pand dat in korte tijd dat tegen de vlakte gaat.”  6 sep. 2017  nieuwleestijd 2 min  De initiatiefgroep Kleine Duinvallei wil in het gebied Duinvallei in Katwijk een leefgemeenschap voor jongeren creëren.  Alieke Hoogenboom6 sep. 2017  Het is niet uitgesloten dat een jonge ’spoedzoeker’ een plek krijgt in een van de studio’s van wooninitiatief Kleine Duinvallei op het nu nog braakliggende terrein naast de N206, maar de organisatie gaat geen speciale huisvesting voor deze groep verzorgen. ,,Wij kijken niet of iemand met spoed een woning zoekt, maar of hij past in de gemeenschap die we voor ogen hebben’’, zegt mede-initiatiefnemer Beate Bouwman die jongeren van 18 tot 30 jaar uit Katwijk wil gaan huisvesten.  In de gemeente Katwijk is grote vraag naar woningen voor zogenoemde spoedzoekers: jongeren, statushouders en inwoners die door een dringende reden zoals een scheiding een huis zoeken. Het voorstel van woningcorporatie Dunavie voor twintig tijdelijke woningen voor deze doelgroep in gebied Duinvallei is afgewezen.  Volgens het team dat de initiatieven voor de tijdelijke invulling van dat gebied heeft beoordeeld, was er in het plan te weinig aandacht voor interactie met de buurt en daarnaast riep de huisvesting van een groep ’spoedzoekers’ bij inwoners weerstand op. De gemeente wilde vervolgens van organisatie Kleine Duinvallei - die wel een plek krijgt - weten in hoeverre zij een bijdrage kan leveren aan huisvesting voor deze ’bijzondere doelgroep’.  ,,Voor het slagen van ons project willen we dat de bewoners een goede afspiegeling zijn van de samenleving en er tussen hen een gezonde verhouding bestaat. Daarom hebben we besloten dat de groep voor vijf tot tien procent kan bestaan uit jongeren die een vorm van extra begeleiding nodig hebben’’, is het antwoord van Bouwman. Het is dus mogelijk dat een jonge statushouder of een jongere die door een vervelende thuissituatie met spoed een woning zoekt in een studio komt te wonen. Hij of zij moet wel net als de anderen aan eisen voldoen, op sollicitatiegesprek en hospiteren.  ,,We willen dat er een community ontstaat, dus we verwachten dat iemand betrokken, sociaal en gemotiveerd is’’, legt de mede-initiatiefnemer uit. ,,De jongeren wonen zelfstandig, met een eigen badkamer en keuken, maar niet anoniem.’’ Kleine Duinvallei wil in totaal tachtig studio’s neerzetten en er komt een huiskamerrestaurant waar ook activiteiten voor de buurt worden georganiseerd. Van de jongeren wordt verwacht dat ze taken op zich nemen, bijvoorbeeld de schoonmaak van de gemeenschappelijke ruimte, of aan de slag gaan in de wijk.  Het woord spoedzoekers vindt Bouwman een vervelende beleidsterm, waar ze zich niet in kan vinden. Volgens haar heeft iedere woningzoekende een legitieme reden voor betaalbare huisvesting, ongeacht herkomst of leefomstandigheden. Dus ook jongeren tussen de 18 en 30 jaar, voor wie weinig betaalbare woningen beschikbaar zijn.  Katwijker Mark Hoekstra viel het op dat ook in zijn gemeente weinig jongerenhuisvesting is. Hij benaderde vervolgens kennissen Beate en Theo Bouwman, van het bedrijf Woodyhousing, en met zijn drieën hebben ze het idee voor tijdelijke huisvesting in Katwijk uitgewerkt.  Het beoordelingsteam van de initiatieven die een plek krijgen in Duinvallei, hebben de initiatiefnemers van woonproject Kleine Duinvallei in juli aangeraden te overwegen minder woningen neer te zetten. ,,We zijn dat niet van plan’’, zegt Bouwman. ,,Een stabiele leefgemeenschap bouw je niet op met twintig mensen. We willen continue bewoning.’’  Project Kleine Duinvallei en andere gekozen initiatieven worden vandaag van 19.30 tot 21.30 uur gepresenteerd aan buurtbewoners in gebouw De Limes aan de Louise de Colignylaan 5.  6 sep. 2017  nieuwleestijd 2 min  Een artist impression van het interieur van het nieuwe gezondheidscentrum aan de Nassaustraat.  Ed Olivier6 sep. 2017  Het ziet ernaar uit dat de dorpskern van Lisse er twee nieuwe medische centra bij krijgt, één aan de Nassaustraat (voorheen Rabobank) en één aan de Grachtweg (voorheen ING Bank). De initiatiefnemers voor het medische centrum aan de Nassaustraat hebben alle benodigde vergunningen binnen en gaan van start met de verbouwing van het pand.  Beide centra krijgen in elk geval een apotheek: nieuwkomer Sloothaak uit Rijnsburg opent zijn zesde vestiging in de regio aan de Nassaustraat. De Lissese apotheek verhuist van de Koninginneweg naar de Grachtweg. Met de Vivaldi-apotheek in de Poelpolder meegerekend heeft Lisse dan (weer) drie apotheken.  De twee Lissese huisartsenpraktijken die op zoek zijn naar een grotere praktijkruimte – huisartsenpraktijk Oranje Nassau en huisartsenpraktijk De Gele Lis – zetten hun kaarten op het tweede initiatief: de Grachtweg. Namens deze groep zegt de Lissese huisarts Hans Bet dat hun voorkeur uitgaat naar het ING-pand vanwege de centrale ligging in het dorp. Bovendien zoeken de huisartsen graag aansluiting bij de apotheek waar 95 procent van hun patiënten al geneesmiddelen betrekt.  Bet vindt het vestigen van twee medische centra met een apotheek binnen een straal van 500 meter geen bezwaar. ,,Een beetje concurrentie kan geen kwaad. Bovendien is er in Lisse genoeg vraag naar medische ruimte.’’  Het college van B en W wees het principeverzoek voor het tweede centrum in het oude ING-pand overigens eerder dit jaar af, omdat de plannen van de huisartsen en de apotheek niet voldoen aan de Lissese parkeernorm. Het medisch centrum zou op eigen terrein tenminste nog 18 extra parkeerplaatsen moeten realiseren.  De Lissese politiek heeft echter - in een vergadering van de commissie ruimte en infrastructuur - wethouder Cees Ruigrok kort voor de zomervakantie gevraagd het verzoek te heroverwegen. ,,Wij willen die parkeernorm niet overboord gooien, maar soms is de invulling van een leegstaand pand belangrijker’’, zei het VVD-raadslid Martijn Tibboel bij die gelegenheid.  Ruigrok heeft intussen een gesprek gehad met de tweede groep initiatiefnemers en die hebben ook een aangepast plan – met minder behandelkamers – ingediend. De wethouder wil nog niet zeggen of het plan nu wel voldoet aan de parkeernorm. Bovendien loopt er nog een adviesaanvraag bij de Omgevingsdienst. Hij verwacht dat het college van B en W over twee weken een uitspraak doet.  De renovatieplannen voor het centrum in de oude Rabobank aan de Nassaustraat zijn gemaakt door het Noordwijkse bureau Van Egmond Architecten. Naast de nieuwe apotheek krijgt zorginstelling Marente ruimte in het medisch centrum.  De initiatiefnemer is ook in gesprek met enkele tandartsen, aldus woordvoerder Frans Walvis. ,,Wij hebben 45 parkeerplaatsen op eigen terrein achter het pand aan de Nassaustraat. Daar hebben we ook in geïnvesteerd. Als het om een of andere reden niet door kan gaan aan de Grachtweg, zijn de huisartsen bij ons van harte welkom.’’  ’s Lands hoogste bestuursrechter is het eens met de weigering van de provincie Noord-Holland om tien windturbines van 150 meter hoogte bij Abbenes te plaatsen. Het hoger beroep van de Stichting Windpark Haarlemmermeer-Zuid en de gemeente Haarlemmermeer werd verworpen.  De provincie wil niet aan het plan meewerken, onder meer omdat het windpark in het voormalige Nationaal Landschap is gepland. Hoewel het gebied daar inmiddels geen deel meer van uitmaakt, wil de provincie toch de karakteristieke openheid behouden. Verder kunnen de windturbines een probleem voor de luchtvaart opleveren.  De Raad van State citeert een rapport van de Inspectie Leefomgeving en Transport (ILT, Luchtvaartinspectie) die problemen voorziet in de aanvliegroute naar de Kaagbaan op Schiphol. Zo kunnen hoge windturbines vooral problemen opleveren voor piloten die vanwege technische mankementen in hun navigatiesystemen op zicht naar de Kaagbaan moeten vliegen.  Bovendien zouden de hoge windmolens de GPS-systemen kunnen verstoren. Met windturbines van maximaal 50 meter hoog heeft de ILT geen probleem. Maar die zijn volgens Stichting Windpark Haarlemmermeer-Zuid bij lange na niet rendabel.  De stichting vindt het onbegrijpelijk dat Noord-Holland onverminderd aan de noodrem trekt als het gaat om het al jaren geleden ingediende windparkplan bij Abbenes. De windparkontwikkelaar wil, net als de gemeente Haarlemmermeer, dat de provincie nu eindelijk eens een serieus onderzoek doet naar de effecten van windturbines op het vliegverkeer van en naar Schiphol.  Noord-Holland wil daar niet aan omdat zo’n onderzoek veel geld en tijd kost. Uit twee vooronderzoeken zou al blijken dat zulke hoge windmolens nabij Schiphol een probleem kunnen vormen. Bovendien heeft de provincie al voldoende alternatieve windenergieprojecten op stapel staan om te kunnen voldoen aan de opdracht van het Rijk om in 2020 in het kader van duurzame energieopwekking op het land minstens 685,5 megawatt (mW) windenergie op te wekken. De provinciewoordvoerster benadrukte dat die 685,5 mW een maximum is en dat eventueel na 2020 weer gekeken zal worden of er behoefte is aan extra windturbines op het land.  Volgens Luit Buurma van Stichting Windpark Haarlemmermeer-Zuid is het vooral de provincie die dwarsligt en zouden Schiphol en KLM geen heisa maken. Wieger Harkema van de stichting noemde de Noord-Hollandse houding eerder ’provinciale obstructie’. Harkema: ,,De locatie ligt op tien kilometer afstand van de Kaagbaan. Volgens internationale luchtvaartregels mag je dan maximaal 150 meter hoog bouwen. Bovendien is dat alleen nodig voor vliegtuigen waarvan de communicatiesystemen zijn uitgevallen en die vanwege mist lager moeten vliegen om de landingsbaan op zicht te kunnen vinden. Dat zal misschien één keer per jaar voorkomen. Dan vliegt zo’n vliegtuig toch gewoon nog een rondje. Dat is hoogstens een economisch nadeel, maar zeker geen veiligheidsrisico.”  6 sep. 2017  nieuwleestijd 1 min  1 min leestijd  Peter van der Hulst6 sep. 2017  De eigenaren van Zeemotel Zeezicht hopen in januari 2019 de eerste gasten te kunnen ontvangen in hun nieuwe appartementencomplex aan de Erasmusweg in Noordwijk. Eind deze maand moet de nieuwbouw beginnen. Naast 24 appartementen voor de verhuur, vier koopwoningen, komen ook een beheerderswoning en een restaurant in het complex.  Tussen de eerste schetsen en de daadwerkelijke aanvang van de nieuwbouw zit inmiddels twaalf jaar. Wilko en Patty van der Zalm dachten in 2007 na een akkoord met de wijkvereniging over de hoogte van het pand snel met de bouw te kunnen beginnen. Toch zou er nog een lang traject volgen met procedures bij de bestuursrechter en Raad van State, politiek gesteggel over een ruimtelijke visie en een bemiddeling met een buurman. Twee jaar geleden was de bouwvergunning eindelijk binnen.  Slopers zijn nu bezig met het neerhalen van het oude pand en de afvoer van puin en andere materialen. Patty van der Zalm verwacht dat die werkzaamheden nog zo’n twee weken duren, daarna kan de nieuwbouw aanvangen. Ze is blij dat het pand eindelijk tegen de vlakte gaat, want op 22 april brak er op klaarlichte dag nog een grote brand uit.  Voor de eigenaren is het duidelijk dat het om brandstichting ging. De elektriciteit was al maanden eerder afgesloten en in het gebouw werden twee jerrycans met openhaardgel aangetroffen. Tot aanhoudingen heeft het nooit geleid. ,,We hebben destijds aangifte gedaan, maar daarna niets meer van de politie gehoord’’, aldus Patty van der Zalm.  Ze is blij dat met de sloop van het pand een einde is gekomen aan een lange periode van onzekerheid. ,,Vooral na die brand heb ik wel wakker gelegen.’’ Later deze maand kunnen de werknemers van Van Rhijn Bouw beginnen aan de nieuwbouw. Naar verwachting wordt het pand oktober/november volgend jaar opgeleverd. Wilko en Patty van der Zalm hopen met ingang van 2019 de appartementen te kunnen verhuren. Dan kunnen ook de eerste gasten in het nieuwe restaurant welkom worden geheten. Van de vier koopappartementen die in het complex komen, moeten er nog twee aan de man worden gebracht.  Op het eerste gezicht zie je niets vreemds als je het bedrijfsterrein van de firma Van Abswoude aan de Trappenberglaan oprijdt. En ook als je door de schuifdeuren naar binnenloopt, lijk je een van de vele bloementeeltbedrijven van Rijnsburg binnen te stappen. Een beetje traditioneel zelfs, want de drie broers Ronald (50), Richard (50) en Bernard (47) van Abswoude staan samen met hun vader Joop (75) aan een lange tafel met de hand bloemen te bossen.  Maar schijn bedriegt want in de achtergelegen kas staan kisten met - en dat is ongebruikelijk in deze tijd van het jaar - hyacinten. Schermdoeken zorgen in de winter dat de warmte niet ontsnapt en in de zomer dat het niet te warm wordt. Lampen zorgen zo nodig voor extra licht. Een deel van de bakken is afgedekt met zwart plastic om te zorgen dat de bloemen voldoende lengte krijgen. Een ander deel komt net onder het plastic vandaan en deze hyacinten hebben nog een lichtgroene kleur. In het grootste deel van de bakken staan stevige hyacinten met groene bladeren en een flinke bloem. Klaar om gesneden te worden en straks in een bloemenvaas te eindigen.  Op het bedrijf met 2.400 vierkante meter kas worden ook van juni tot en met oktober nog hyacintenbollen gebroeid. Van Abswoude gaat dus door waar alle andere snijhyacintentelers in de zomermaanden stoppen. ,,Hoe we dat voor elkaar krijgen? Dat ga ik natuurlijk niet vertellen want reken maar dat andere snijhyacintentelers dat heel graag willen weten. Iedereen kan bedenken dat het een kwestie is van spelen met temperatuur en licht. Het heeft ons jaren gekost om uit te proberen hoe we dit precies voor elkaar moeten krijgen. Behalve tijd heeft het ons ook geld gekost, want er zijn heel wat bollen weggegooid. Die kennis geven wij niet zomaar weg.’’  Dat collega-telers nieuwsgierig zijn, merkte Van Abswoude toen het bedrijf jaren geleden meedeed aan Kom in de Kas. ,,Er waren veel collega’s die een kijkje kwamen nemen. Maar ook zij kregen het proces niet te zien.’’ De markt voor de hyacinten in de zomermaanden is niet zo groot en veel spelers op de markt zou de spoeling dun maken.  ,,In veel Europese landen hoef je na Pasen niet meer met bolbloemen aan te komen. Daar worden tulpen en hyacinten gezien als echte voorjaarsbloemen. Hyacinten in de zomer is hier hetzelfde als boerenkool op het strand verkopen’’, vertellen de Van Abswoudes. Maar in landen als China en de VS bestaat de associatie hyacint en voorjaar minder. Daar is altijd vraag naar snijhyacinten.  Daarnaast worden de bloemen gevraagd voor speciale gelegenheden zoals voor bruidsboeketten. ,,We leveren via een vaste groothandel aan een aantal vaste afnemers. Dit is een vraag- en geen aanbodmarkt.’’  Dat ze met dit bijzondere product nog grotendeels met de hand verwerken - alleen de bol van de bloem afhalen gaat machinaal - is een bewuste keuze. ,,Wij staan voor kwaliteit. Ook de hyacinten in de zomer staan minstens acht dagen in een vaas. Wij vinden dat we het mooiste product afleveren als we veel met de hand doen. Hier dus geen robots maar gewoon de familie aan het werk. We willen een eindproduct dat naar onze zin is.’’  Roza van der Veer  Tip voor deze rubriek? Mail naar email_610f2c6179c3fae95e599a4eeb9fffff0b5d75a2f10a3ab2081460186b54694f365965d799cd69b3db4917deb062c9b7aa5ddb0d28f9c4c36790f044e630ef82, of bel de redactie: 071-5356481.  Huibert en Reina Kralt hebben de Petrakerk in Rijnsburg gekocht. Er komt een bed & breakfast in, drie huurappartementen en ze gaan er zelf met hun drie kinderen wonen.  Alieke Hoogenboom5 sep. 2017  Ze woonden al eens in een appartement, rijtjeshuis, twee-onder-een-kapwoning en een vrijstaand huis. Rijnsburgers Huibert en Reina Kralt kunnen nu ook een kerkgebouw aan die lijst toevoegen. ,,Het is geweldig dat we onze ’wooncarrière’ eindigen in zo’n gebouw’’, zegt Huibert. ,,En dat de Petrakerk midden in Rijnsburg staat is helemaal gaaf. Het is echt ons dorp’’, aldus zijn vrouw.  Het godshuis hebben ze gekocht om zelf in te gaan wonen, maar tijdens het maken van de eerste schetsen besloot de familie Kralt er ook een bed & breakfast van vijf kamers in te maken. Daarnaast wordt de consistorie, de vergaderruimte achterin de kerk, omgebouwd tot drie appartementen die worden verhuurd.  Het runnen van een logeeraccommodatie zien ze nu nog als hobby. Reina werkt bij de gemeente Katwijk en Huibert is adjunct-directeur bij De Raad Vastgoed. ,,We hebben geen idee of het gaat lopen, maar het lijkt ons gewoon ontzettend leuk om te doen. Als het een succes wordt, wil ik er volledig voor gaan’’, zegt ze. ,,Ik vind persoonlijke service belangrijk. Ik wil de gasten ontvangen en ze vertellen wat er in de buurt is te doen.’’  Ze krijgen veel hulp van familie, vrienden en hun kinderen, een drieling: Teunis, Anne en Koen. Reina: ,,We wisten niet dat de kinderen zo kunnen bouwen. Wij denken soms: waar zijn we aan begonnen? Dan slepen zij ons er doorheen. De kerk wordt steeds mooier, dat geeft ons telkens nieuwe energie.’’  De ouders vinden de studie van de drieling belangrijk, maar als de kinderen het leuk vinden om straks te helpen, mag dat zeker. ,,Het zijn pubers, dus ik denk niet dat ze erom staan te springen om zes uur het ontbijt voor gasten klaar te maken. Een keer de weg wijzen zie ik ze zeker doen.’’ Huibert: ,,Of dat ze het een weekeinde van ons overnemen, als ze wat ouder zijn.’’  De Petrakerk is niet aangemerkt als monument en dus is het stel niet aan allerlei extra regels gebonden. De buitenkant van het gebouw blijft zoals die is, maar de binnenkant wordt volledig aangepakt. Het gezin gaat aan de linkerkant wonen en rechts komen twee appartementen van de bed & breakfast. Op de eerste verdieping komen nog eens drie verhuurkamers en hun eigen slaapkamers. Ook komt, op de plek waar in de kerk het balkon was gesitueerd, een eetkamer waar gasten samen kunnen komen. Aan de kant van de Noordwijkerweg en de zijkant van de kerk, komt een grote tuin met fruitbomen en een hottub en sauna.  De Rijnsburgers hebben een moderne en vrolijke stijl voor ogen. ,,Een kerkelijk interieur maakt de inrichting zwaar en beladen, dat willen we niet. We willen meer richting een strandstijl. Portugese tegeltjes en steigerhout. Denk aan de inrichting van strandpaviljoen Paal 14’’, zegt Reina. De witte verflaag op de muren is eraf gehaald. De bakstenen die te zien zijn, geven de kerk een stoerdere uitstraling. Het plafond wordt nog wel wit geschilderd, zodat de houten balken meer opvallen.  De typische kerkelementen verdwijnen niet allemaal uit het interieur. Zo blijven aan een zijde de glas-in-loodramen grotendeels in tact. Een aantal ramen heeft plaatsgemaakt voor grote kozijnen, maar die komen wel op andere plekken terug. ,,We waren bang dat het te donker zou worden, want in sommige muurdelen zaten geen ramen. Achterin de kerk, waar we een grote open ruimte met een vide maken, komen lichtstraten in het dak.’’  De houten vloer van de begane grond doet nu dienst als plafond op eerste verdieping. De dertig kerkbanken van vijf meter per stuk, heeft het stel in het voorjaar verkocht. De meubelstukken waren binnen de kortste keren vergeven. Een paar hebben ze bewaard en krijgen een plek tegen de wand. Ook wordt in elk appartement een bank omgetoverd tot een soort wasmeubel. Het grote elektronische orgel hebben ze verkocht aan een verzamelaar en staat nu in een kerk in Brouwershaven in Zeeland.  De familie Kralt wil al langer ’iets anders’ doen. ,,We hebben ook weleens nagedacht om een strandpaviljoen of een café te beginnen’’, zegt Huibert. ,,Na zoveel jaar hetzelfde werk doen, ga je nadenken over wat daarnaast nog meer mogelijk is. We wilden het liefst iets sociaals.’’  Huiberts ouders kwamen vroeger wekelijks in de Petrakerk aan de Korte Voorhouterweg. De familie van Reina bezocht op zondag de Bethelkerk. Die laatstgenoemde kerk wilde het echtpaar een paar jaar geleden kopen, maar het gebouw werd aan een ander verkocht. Dat gaat ons niet nog een keer gebeuren, dachten ze toen bekend werd dat de Petrakerk zou gaan sluiten. ,,De Bethelkerk is een mooi en knus gebouw dat we graag wilden hebben’’, blikt hij terug. ,,Bij de Petrakerk had ik eerst geen gevoel, maar uiteindelijk heeft het goed uitgepakt en ben ik blij dat we dit gebouw hebben gekocht. Het is een modern en open pand, op een betere locatie. De ruimte geeft ons veel mogelijkheden.’’  Ze steken momenteel al hun vrije tijd in het bouwproject. ,,We hebben net vier weken vakantie gehad en zijn hier volle bak aan de slag gegaan. Nu die voorbij is, klussen we vooral in de avonduren en zaterdagochtend. Bouwen is mijn beroep, maar de laatste 26 jaar heb ik vooral achter een bureau gezeten en liet ik dat doen. Nu doe ik juist veel zelf.’’  De familie Kralt hoopt in november te verhuizen en de bed & breakfast uiterlijk in februari te kunnen openen. ,,We zijn sinds april bezig en het moet geen jaar duren. Dan krijg je straks ’Help mijn man is klusser’. Dat is natuurlijk niet de bedoeling’’, grapt Huibert. Tegenslagen hebben ze tot nu toe niet gehad, maar voor uitdagingen hebben ze wel gestaan. ,,Dan slaap ik er een nachtje over en de volgende dag komen we er dan uit.’’  De reacties van dorpsgenoten op hun plan zijn positief. ,,We hebben wel gehoord dat sommigen het niet leuk vinden dat de kerk een andere functie krijgt, maar we merken dat Rijnsburgers vooral blij en opgelucht zijn dat het gebouw blijft staan’’, weet Reina. ,,De koster, Hans van Egmond, die hier vijftig jaar heeft gewerkt en tegenover de kerk woont, komt dagelijks op bezoek. Hij zet koffie voor de werklui en is erg betrokken. Hij heeft wel moeite gehad met de sluiting, maar hij ziet hoe mooi het wordt en dat maakt hem, net als wij, erg enthousiast.’’  5 sep. 2017  nieuwleestijd 1 min  Er gloort hoop voor de voetballers, handballers en hockeyers in Voorhout. De clubs waartoe deze sporters horen, krijgen als het aan het college van burgemeester en wethouders ligt allemaal een veld erbij. Het nijpende capaciteitsprobleem moet hierdoor tot het verleden gaan behoren.  Het college heeft vijf tot zes miljoen euro over voor de verbouwing van Sportpark Elsgeest, het thuishonk van Voetbalvereniging Foreholte, Handbalvereniging Foreholte en hockeyclub MHC Voorhout.  Het is een lastige puzzel voor de Teylingse planmakers om op de beperkt beschikbare grond van Sportpark Elsgeest de clubs te laten uitbreiden. Daarom is besloten om een huis aan de Leidsevaart en grasland aan te kopen. Ook worden twee volkstuintjes verplaatst.  Het schetsontwerp dat in samenspraak met de sportclubs is opgesteld, is een typisch voorbeeld van Nederlandse ruilverkaveling. De voetbalclub en de handbalvereniging leveren allebei een veld in ten faveure van twee kunstgrasvelden van de hockeyclub. De hockeyers verliezen op hun beurt weer een ander veld ten gunste van de voetballers van Foreholte.  Op de plek van het huis aan de Leidsevaart komt nog een voetbalveld. Daarnaast op hetzelfde terrein komen twee nieuwe velden voor de handbalvereniging. Bovendien krijgen de voetballers een nieuw materiaalhok en de handballers een nieuw clubgebouw. Als die laatste groep ook een overkapping over een van haar velden wil hebben, dan moet ze vanwege het ruimtegebrek de kantine en kleedkamers van de voetbalvereniging gebruiken.  De verbouwing reikt verder dan alleen de sportaccommodaties. Het autoverkeer rondom en in het park wordt als een knelpunt gezien. De gemeente vindt de toegang tot het park onoverzichtelijk. Ook blijkt uit een telling dat de 168 parkeerplaatsen niet toereikend zijn. Op zaterdagen leidt dit tot een tekort van zo’n twintig stuks. De in- en uitgang worden van elkaar gescheiden en ook worden er enkele parkeerplekken aangelegd.  Naast het gebruikelijke asfalt- en betonwerk is ook aan het groen gedacht. Tegenover het Overbosch, aan de zijde van de N444, worden bomen geplant zodat de entree van Voorhout vergroent. Ook komen in het gebied nieuwe wandelpaden en bosschages.  Omdat een gedeelte van het nieuwe park op beschermde graslanden wordt aangelegd, moet de provincie Zuid-Holland met de plannen akkoord gegaan. Ook moeten de stukken worden voorgelegd aan de gemeenteraad. Maandag wordt de uitbreiding besproken bij de raadscommissie welzijn.  5 sep. 2017  nieuwleestijd 1 min  Het parkeerdek verdubbelt het aantal parkeerplekken tot 520. Eind oktober moet het bouwwerk af zijn.  Roy Hazenoot5 sep. 2017  Terwijl het in aanbouw zijnde parkeerdek vorm begint te krijgen, moeten treinreizigers op steeds grotere afstand van het Sassenheimse treinstation hun auto parkeren. Gedurende de najaarsfeesten is zelfs een pendelbus nodig om forensen naar het station te brengen.  Al sinds de start van de bouw van de garage, begin juli, moeten auto’s bij zwembad Wasbeek aan de andere kant van snelweg A44 worden geparkeerd. Doordat de kermis niet, zoals door de Oranjevereniging werd gehoopt, naar het centrum van het dorp verhuist, komen de attracties zoals vanouds bij het sportcomplex te staan. Parkeren is daardoor van maandag 18 tot en met zondag 24 september onmogelijk.  Gemeente Teylingen heeft het anderhalve kilometer verderop gelegen sportpark De Roodemolen aangewezen als het officiële alternatief. Om te voorkomen dat forensen de auto neerzetten bij uitwijkmogelijkheden die dichter bij het station liggen, zoals bij de McDonald’s of supermarkt Dirk, rijdt in de spitsuren elke vijftien minuten een pendelbus van en naar De Roodemolen.  „We wisten natuurlijk dat de week met de kermis eraan zat te komen. We zijn dus op tijd begonnen met het zoeken van een alternatief”, legt een gemeentewoordvoerder uit.  De situatie omdraaien - kermis bij De Roodemolen en parkeren bij Wasbeek - zodat autorijdende treinreizigers minder ver weg hoeven te parkeren, is voor de gemeente ’nooit een optie geweest’. „Zoals we het nu regelen, is prima en een kermis verplaats je niet zomaar. We hebben dat dus niet overwogen.”  Dankzij voorlichtingscampagnes om met het openbaar vervoer of met de fiets naar het station te komen, is het aantal auto’s dat in de buurt wordt geparkeerd van 280 naar 60 stuks afgenomen, schat de woordvoerder.  Eind oktober, wanneer de parkeergarage af is, is er ruimte voor 520 auto’s. De vergroting van de capaciteit is nodig omdat het station succesvoller is dan werd verwacht. Tegenwoordig nemen niet 2000, maar 3500 reizigers er dagelijks de trein.  3 sep. 2017  nieuwleestijd 1 min  1 min leestijd  Peter van der Hulst3 sep. 2017  De 37-jarige Leidenaar die op 4 augustus vorig jaar in Noordwijkerhout een agent probeerde te wurgen is destijds zelf ernstig gewond geraakt. In een poging zich te bevrijden loste de agent een schot, waarbij de kogel vitale delen van de belager op een haar naar miste.  De verdachte moest worden behandeld in een ziekenhuis. Enkele weken later is zijn hechtenis geschorst en sindsdien mag de man, die tegenwoordig in Noordwijk woont, de behandeling van zijn rechtszaak in vrijheid afwachten.  Een en ander bleek tijdens een zogeheten pro-formazitting bij de Haagse rechtbank. De verdachte liet daarbij vanwege familieomstandigheden de zaak aan zijn advocaat over.  Wat zich vorig jaar nou precies in die vroege ochtend heeft afgespeeld op het land aan de Zeestraat, zal blijken als de zaak op 8 december inhoudelijk wordt behandeld. De rechtbank heeft daar een ochtend voor uitgetrokken.  Justitie gaat in ieder geval uit van poging tot doodslag.  De man weigerde op 4 augustus op de Groenewege een stopteken, waarna de politie een achtervolging inzette. Op het Westerhout liet hij zijn auto achter en ging te voet richting Zeestraat. Daar vond de confrontatie met de agent plaats.  ,,Hij heeft met de arm om de nek gepoogd de agent van het leven te beroven’’, aldus de aanklager. Van het voorval zijn vanuit een belendend pand camerabeelden gemaakt. Er moet door specialisten nog wel aanvullend onderzoek naar de wijze van verwurging worden gedaan.  Wat de aanleiding tot de confrontatie is geweest, wilde de advocaat niet zeggen. Duidelijk is wel dat de verdachte onder invloed was en dat hij en de agent een eigen versie hebben van het incident.  3 sep. 2017  nieuwleestijd 1 min  1 min leestijd  Peter van der Hulst3 sep. 2017  Het Noordwijkse bestemmingsplan Zeewaardig moet zo snel mogelijk worden herzien. Bij de totstandkoming van het document zijn grote fouten gemaakt, waardoor op de duurste locaties aan de kust grotere en hogere gebouwen mogelijk zijn. Ontwikkelaars kunnen zo tientallen miljoenen extra verdienen.  Een meerderheid van de gemeenteraad van Noordwijk riep het college van burgemeester en wethouders op tot snelle actie.  ,,Het is de wens van de raad dat we een bestemmingsplan krijgen zoals dat ooit is bedoeld’’, lichtte VVD-fractievoorzitter Roberto ter Hark de reden van de oproep toe.  De politieke fracties krijgen snel duidelijkheid. Het college bespreekt dinsdag een voorstel hoe de verschillen zijn te repareren. Op 19 september vindt dan bespreking in politieke kring plaats.  Wethouder Hans Bakker verwacht wel dat de fouten die in het nadeel van bedrijven of bewoners zijn uitgevallen gemakkelijker zijn op te lossen dan de fouten die in het voordeel van gevestigde ondernemers en inwoners zijn. ,,Dat zal wel wat langer duren’’, aldus Bakker.  De fouten in het bestemmingsplan kwamen aan het licht tijdens een uitgebreid onderzoek van het onderzoeksbureau Tonnaer.  In 58 gevallen is geconstateerd dat bijvoorbeeld de bestemming is veranderd of er sprake is van verruiming of inperking van bouwmogelijkheden. In tien gevallen kon Tonnaer geen verklaring geven voor de geconstateerde verschillen.  Over hoe dit heeft kunnen gebeuren, wordt door het Bureau Integriteit Nederlandse Gemeenten onderzoek gedaan. Daarbij wordt expliciet gekeken naar het handelen van bestuurders, ambtenaren en externe adviseurs die bij de totstandkoming waren betrokken.  Dit onderzoek is op 19 september nog niet klaar, maar burgemeester Jan Rijpstra heeft aangegeven de fracties op de hoogte te houden.  1 sep. 2017  nieuwleestijd 1 min  De gemeente Noordwijk geeft de hoop op een akkoord over de financiële afwikkeling rond de nieuwbouwplannen van Hotels van Oranje nog niet op. ,,Er is deze week weer overleg geweest. We streven nog steeds naar een overeenkomst’’, aldus wethouder Hans Bakker tegen de gemeenteraad.  Hotels van Oranje wil een groot appartementencomplex met parkeergarages aan de boulevard bouwen. Daarnaast moet het huidige hotel worden uitgebreid, en zijn er etagewoningen aan de Jan van Henegouwenweg gepland.  In een zogenoemde anterieure overeenkomst kan de gemeente met de ontwikkelaar afspraken maken over het verhalen van kosten. Zo is inmiddels afgesproken dat Hotels van Oranje 90.000 euro vergoedt voor de nodige werkzaamheden aan de Koningin Wilhelmina Boulevard en Jan van Henegouwenweg, en 60.000 euro bijdraagt aan de procedurekosten die Noordwijk moet maken.  Maar over een aantal zaken zijn ontwikkelaar en gemeente het nog niet eens. Op 7 april vorig jaar zijn afspraken gemaakt over de kaders waaronder de bouw kan plaatsvinden. Die afspraken moeten goed worden vertaald in de anterieure overeenkomst. Zo is er nog geen akkoord over een bijdrage aan sociale woningbouw, de financiële voorwaarden rond de vestiging van openbaar toegankelijke parkeerplaatsen in het complex en compensatie van het verlies aan hotelkamers.  Omdat er nog geen getekende overeenkomst ligt, ziet de gemeente zich genoodzaakt de afspraken eenzijdig vast te leggen in een exploitatieplan. Daar is extra tijd voor nodig. Reden om de gemeenteraad te vragen de beslissing over aanpassing van het bestemmingsplan uit te stellen. Hotels van Oranje is daar niet blij mee, maar de gemeenteraad stemde, op het CDA na, in met het uitstel tot december. Bakker hoopt er voor die tijd alsnog met de ontwikkelaar uit te komen.  2 sep. 2017  nieuwleestijd 1 min  1 min leestijd  Peter van der Hulst2 sep. 2017  Raymond Salman is niet van zins zijn strijd voor een referendum over de fusie van Noordwijk met Noordwijkerhout te staken. Hoewel in Limburg recent werd bepaald dat rechters zich niet kunnen mengen in de fusie van de gemeente Landgraaf met Heerlen, ziet Salman voldoende aanknopingspunten voor een positief oordeel over de Noordwijkse casus.  In Landgraaf wenste een burgercomité evenzeer een volksraadpleging en ging zelfs de gemeente Landgraaf in beroep tegen de opgelegde fusie met Heerlen.  De spelregels voor een dergelijk proces zijn vastgelegd in de Wet algemene regels herindeling (ahri). Of in beide zaken sprake was van onjuist gevolgde procedures is aan de wetgever en niet aan de rechter, aldus de rechtbank.  De Tweede Kamer moet zich in het geval van Noordwijk en Noordwijkerhout nog uitlaten over de fusie.  Als het aan Salman ligt, komt er alsnog eerst een referendum. „Het gaat hier, in tegenstelling tot Limburg, om een vrijwillige herindeling. Bovendien als het besluit tot een referendum was genomen, was er ook nooit sprake geweest van een herindelingsadvies en was de Wet ahri sowieso niet van toepassing.”  De Noordwijker heeft daarom alle hoop dat hij zijn gelijk krijgt. Zo herhaalde hij voor de bezwaarschriftencommissie dat zijn referendumverzoek voor de vergadering van 6 juli op tijd was. Dan viel naar zijn mening pas de beslissing over de fusie.  De gemeente meent dat hij te laat was en zijn verzoek voor 20 april had moeten doen toen werd besloten over het herindelingsontwerp.  Loopt deze bezwaarprocedure op niets uit dan moet blijken of de Haagse rechter hetzelfde oordeelt als de collega in Limburg.  De benoeming van Welzijn is vrijdag door de Raad van Commissarissen van AVP bekendgemaakt. De Rotterdamse is benoemd na een selectieprocedure waarbij ook een personeelsvertegenwoordiging en het managementteam van de woonstichting betrokken waren. Huurdersbelangen Noordwijkerhout/De Zilk (HBNZ) had eerder advies gegeven over het profiel van de directeur-bestuurder. Ook de Autoriteit Woningcorporaties is akkoord, hetgeen bij een dergelijke benoeming vereiste is. Volgens Gert Hylkema, voorzitter van de Raad van Commissarissen hadden ongeveer vijfentwintig mensen naar de functie gesolliciteerd.  Welzijn, die met man en twee kinderen in de puberleeftijd in Rotterdam woont, heeft in Leiden Engelse taal- en letterkunde gestudeerd en werkt sinds 2004 bij woningcorporaties. Nu is zij nog manager Wonen bij Tablis Wonen in Sliedrecht. Recent heeft zij de opleiding tot ’corporatiebestuurder nieuwe stijl’ gevolgd aan de Tilburg University.  Hylkema zegt blij te zijn met haar komst. ,,We hebben het gevoel een heel goede opvolger van Verkade in huis te halen. Een tweede Verkade? Nee, dat is zij niet, om de doodeenvoudige reden dat iedereen weet dat die niet te vinden is. Aad is gepokt en gemazeld in het Noordwijkerhoutse. Zijn opvolger heeft het ’spel’ inmiddels wel geleerd, maar zal Noordwijkerhout en de Bollenstreek moeten leren kennen. Wij vertrouwen haar graag de leiding van de bijna 100-jarige Woningstichting Sint Antonius van Padua toe.”  Volgens Hylkema staat Merlien Welzijn voor ’een uitdaging’ nu de gemeenten Noordwijkerhout en Noordwijk per januari 2019 gaan fuseren. Op de vraag of een fusie van Sint Antonius van Padua met de Noordwijkse Woningstichting (NWS) niet meer voor de hand had gelegen, dan het aanstellen van een opvolger voor Verkade, zegt Hylkema: ,,Over die optie is wel nagedacht, maar dat zou te snel zijn geweest. Natuurlijk hangt zo’n fusie op termijn wel boven de markt en is het heel aannemelijk dat het die kant op gaat. Maar nu nog niet. Een fusie van de twee is een langdurig en zorgvuldig proces en als je dat goed wil doen, moet je als Antonius van Padua een volwaardig directeur-bestuurder hebben.’’  De Noordwijkse Woningstichting en Antonius van Padua zijn ongeveer even groot. Beide hebben rond de tweeduizend woningen.  Vanwege zijn naderende afscheid is Aad Verkade deze week onderscheiden met de Aedes-penning. Marnix Norder - voorzitter van Aedes, de landelijke koepelorganisatie van woningcorporaties - overhandigde hem de penning tijdens een werkbezoek aan Noordwijkerhout. Verkade kreeg de onderscheiding vanwege zijn ’zeer grote verdienste voor Woningstichting Sint Antonius van Padua en de sociale volkshuisvesting in Noordwijkerhout’. ,,We nemen afscheid van een echte volkshuisvester en daar hebben we er helaas tegenwoordig steeds minder van, terwijl kennis van het vak zo belangrijk is”, aldus Norder.  1 sep. 2017  nieuwleestijd 1 min  1 min leestijd  Peter van der Hulst1 sep. 2017  De gemeenteraad van Noordwijk heeft, met de kleinst mogelijke meerderheid, een motie van afkeuring aangenomen tegen het college van burgemeester en wethouders. Aanleiding is een uitgave van 10.000 euro voor een app voor elektrische laadpalen. Dat bedrag is uitgegeven zonder dat de gemeenteraad daarvoor toestemming had gegeven. In de politiek is dat normaal gesproken een doodzonde.  De door de raad niet gefiatteerde uitgave kwam vlak voor het zomerreces aan het licht. In een destijds aangenomen amendement werd de beslissing over de app uitgesteld totdat het college meer helderheid over de noodzaak zou hebben verschaft.  Er zijn immers al apps op de markt die automobilisten van elektrische auto’s kunnen wijzen naar vrije laadpalen. Waarom dan nog eens 10.000 euro daarvoor uitgeven, luidde de redenatie.  In een nieuw raadsvoorstel moest het college nu toegeven dat de 10.000 euro al was uitgegeven. De gemeente heeft al langere tijd een samenwerking met Social Charging.  Motie VVD, die het gevoerde beleid van het college in deze afkeurt, krijgt steun van D66, VVD, LSNZ en CDA. En is daarmee aangenomen (2)  Het stak de VVD dat de medefinanciering van de app pas duidelijk werd toen daar voor het reces specifiek naar werd gevraagd. Voor fractievoorzitter Roberto ter Hark aanleiding om een motie van afkeuring in te dienen. Hij noemde het niet acceptabel dat de raad voor voldongen feiten wordt gesteld.  Hoewel het college in de persoon van wethouder Marie José Fles diep door het stof ging, kwam dat excuus voor VVD, D66, LSNZ en CDA te laat. Puur Noordwijk en PvdA/GroenLinks vonden de motie een veel te zwaar middel, maar met negen tegen tien stemmen konden zij de reprimande niet voorkomen.  Burgemeester Jan Rijpstra schorste daarop kort de vergadering. ,,Ik vond het noodzakelijk om even met het college te overleggen. Het is namelijk voor het eerst dat wij met zo’n motie worden geconfronteerd. We hebben aangegeven dat er fouten zijn gemaakt en toch wordt zo’n zwaar middel ingezet. Volstrekt onterecht’’, vond hij.  1 sep. 2017  nieuwleestijd 6 min  6 min leestijd  Alieke Hoogenboom1 sep. 2017  De buren van Ine Paauw (44), deelnemer aan het nieuwe seizoen van Heel Holland Bakt, keken het afgelopen jaar weleens vreemd op als de kippen en geiten in de tuin van een chocoladetaart zaten te smikkelen. ,,Tijdens de opnameperiode kwamen er bij mij thuis per dag twee taarten uit de oven. Ik wist soms écht niet meer wat ik met al die oefentaarten moest. Mijn gezin kon geen taart meer zien en meenemen naar werk kon ook niet, dan zouden ze vermoeden dat ik was geselecteerd. Dus dan maar naar onze dieren. Dat heeft voor grappige situaties gezorgd.’’  Voor Paauw uit Rijnsburg en collega-bakker Corrie Wagenaar (50) uit Leiden, die ook tot de tien kandidaten behoort, stond het aflopen jaar in het teken van het populaire televisieprogramma van Omroep MAX dat zondag begint. De twee staken al hun vrije tijd in het verbeteren van baktechnieken, ingrediënten en smaakcombinaties uitproberen en het lezen van kookboeken en kijken van instructievideo’s. Paauw: ,,Een wereld ging voor me open. Het is niet gewoon even een cakeje bakken. Er zijn zoveel soorten biscuits en crèmes. Ik kon al best wel wat, maar ik ben nachten wakker gebleven om nog meer te leren. Ik ben perfectionistisch en wilde niet voor gek staan.’’  De Leidse Wagenaar, die als doktersassistente op de afdeling Gynaecologie en Verloskunde in het Alrijne Ziekenhuis werkt, vindt zichzelf een gezelligheidsbakker die veel inspiratie haalt uit Engeland en minder uit de Franse patisserie. Ze maakt bijvoorbeeld liever een flinke plaattaart dan een bavarois. ,,Ik houd van country: taarten met appels en peren. Comfort food past goed bij mij. Zitten op de bank, benen omhoog en een stuk taart op schoot. Met een heel mooi klein taartje doe je dan minder snel.’’  ,,Ik vind het leuk dat als mijn gezin op vrijdagmiddag thuiskomt, er wat lekkers klaarstaat voor het weekeinde. Zo is bij mij het bakken ontstaan’’, vervolgt ze. ,,Ik kan me verkneukelen op het idee dat iedereen ervan gaat smullen.’’ Ze zou naar eigen zeggen nooit bakker kunnen zijn van beroep. ,,Voor mij is een essentieel onderdeel van het bakken dat ik zie hoe iemand van mijn taartje geniet. Daar zit voor mij de lol in. Ik hoor mensen over het bakken vaak zeggen: wat moeilijk. Maar dat hoeft helemaal niet. Waarom zou je als beginnende bakker een ingewikkeldecrème chiboust maken, als je blij wordt van een appeltaart?”  Wagenaar, moeder van drie pubers, heeft altijd al een grote liefde voor koken gehad. ,,In het eerste jaar dat ik was getrouwd, heb ik elke dag een andere maaltijd gekookt. Ik heb veel boeken en tijdschriften met lekkere recepten. Het is zonde als je daarvan de helft niet gebruikt, vind ik.’’  Net als haar collega-bakker, kookt ook Paauw graag voor haar gezin. ,,Dat kan ik eigenlijk nog beter dan bakken, omdat ik koken meer op gevoel kan doen. Een snufje van dit en een beetje van dat. Bij bakken is dat anders, dat luistert heel nauw. Improviseren is moeilijk, omdat je tot op de gram nauwkeurig moet werken en ook temperatuur is belangrijk. Bij chocolade moet je bijvoorbeeld oppassen dat het niet te warm wordt, want dan slaat die dof uit.’’  De 44-jarige woont in Rijnsburg, maar groeide op in het Midden-Oosten waar haar vader werkte voor een bouwbedrijf. In Saoedi-Arabië had het gezin personeel in huis dat voor hen kookte. ,,Ik vond het heel gezellig en interessant in de keuken en hielp de meisjes met snijden, roeren en ging ook weleens mee naar de markt. Prachtig vond ik dat. Zo’n authentieke soek waar je moet onderhandelen voor de beste prijs. Ik ben daardoor veel bewuster naar eten gaan kijken. Toen ik, eind tienerjaren, weer in Nederland woonde, stuurde mijn moeder me naar de groenteboer. Ik moest vijf gulden betalen en zei: ,,Dat kan ook wel voor twee.’’ Hij had me bijna de winkel uitgestuurd. Ik kom hem nog weleens tegen en dan zegt ie: ,,Daar hebben we onze Arabier.’’  Door haar tijd in het Midden-Oosten bakt Paauw veel met kruiden en specerijen. ,,Ik let erg op bijzondere smaakcombinaties. Ik bak geen standaard appeltaart met kaneel, maar geef er een eigen draai aan. De Nederlandse keuken vind ik saai en inspiratieloos.’’  De eerste auditiedag begin dit jaar, waar zo’n honderd hobbybakkers voor waren geselecteerd, was spannend voor de vrouwen. ,,Dan rij je richting de studio over een heuvel en denk je aan de taarten die achterin de auto staan. Als dat maar goed gaat’’, zegt Wagenaar. Ze kregen vooraf twee opdrachten: een merenguetaart maken en een baksel naar keuze.  Wagenaar maakte een merengue met chocolade en bloedsinaasappels, en hartige Engelse minitaartjes met Indiase kip en een sinaasappelmascarponedressing. Van de presentatie had ze ook werk gemaakt. ,,Ik had de taartjes in een mandje met nepgras gezet en de dressing in glazen potjes gedaan. Een soort picknick. Het viel me op dat veel deelnemers de taarten presenteerden op simpele plastic schalen of bakjes. Zo zonde.’’ Paauw had van tevoren goed nagedacht hoe ze in twee opdrachten zoveel mogelijk van haar bakkunsten aan de jury kon laten zien. In de merenguetaart verwerkte ze zeven technieken en voor de vrije opdracht maakte ze een Italiaanse pannetone. ,,Dat is een complex brood met veel vulling die goed moet worden verdeeld’’, legt ze uit.  De Rijnsburgse, die bij een gehandicapteninstelling in Katwijk activiteitenbegeleidster is, vond het best lastig haar deelname geheim te houden. ,,Ik ben heel enthousiast en deel graag met anderen. Dat kon toen alleen met mijn gezin. Ik kwam niet meer op feestjes of verjaardagen. Zo kon ik vragen ontwijken en daarnaast had ik iedere minuut van mijn tijd nodig om te bakken. Mijn man heeft me in de opnameperiode onwijs geholpen. Als ik slagroom was vergeten, rende hij voor me naar de supermarkt.’’  Wagenaar ging die geheimhouding gemakkelijker af. ,,Mijn gezin en vriendinnengroep, die in het promotiefilmpje van Heel Holland Bakt is te zien, waren op de hoogte. Voor de opnameperiode hield ik regelmatig een proefmiddag voor ze en stond de voortuin weer vol met fietsen. Heel gezellig was dat. Met zijn allen aan tafel en een vorkje prikken. Zij hebben me in die drukke tijd ontzettend goed geholpen. Elke avond ging de deurbel en stond daar een van mijn vriendinnen met avondeten. Zo ongelooflijk lief.’’  Dat de twee kunnen bakken, is door hun deelname duidelijk, maar ze moesten beiden erg wennen aan alles wat bij een opdracht kwam kijken. ,,Ik ben erachter gekomen dat vanaf de bank commentaar leveren op deelnemers van Heel Holland Bakt een stuk makkelijker is’’, bekent Wagenaar. ,,Bij een wedstrijdopdracht moet je met veel dingen rekening houden. Het mag geen bestaand recept zijn, je wilt iets origineels neerzetten, moet dat thuis gaan uitproberen en dan ook nog binnen een bepaalde tijd op tafel zetten. En dan zijn er ook nog de camera’s. Het is echt bakken onder stress.’’  Paauw keek van te voren op tegen het hoofdrekenen tijdens een opdracht. ,,Dat kan ik gewoon niet. Voor een bakker is dat heel lastig. Zeker als je door tijdsnood besluit een kleinere taart te maken. Ik mocht geen klok gebruiken, dus had ook nog eens geen notie van tijd. Ik heb vaak om hulp geroepen als ik er niet uitkwam met de getallen, en gelukkig kwam die dan ook. Ondanks de strijd, want we willen natuurlijk allemaal winnen. We hadden echt een heel leuk bakkersteam.’’  Wagenaar: ,,Het was een hysterische periode, die ik niet had willen missen. Meedoen raad ik iedereen aan. Voor mij is het een enorme ervaring geweest. Het was vreemd om de eerste keer de tent van Heel Holland Bakt in te wandelen en een schort met daarop jouw naam te zien hangen. Oud-Heel Holland Bakt-kandidaat Francis vertelde ons voor de eerste opname: ,,Het allerbelangrijkste is dat je geniet’’. Tijdens het bakken heb ik mezelf daarom af en toe geknepen. ’Je staat hier, kijk eens om je heen!’, zei ik dan tegen mezelf.’’  Hoe ver ze gaan komen en of een van de twee de bakwedstrijd wint, mogen Wagenaar en Paauw niet verklappen. De vrouwen kijken uit naar de eerste uitzending op televisie, die ze zelf ook nog niet hebben gezien. ,,Ik voel steeds meer spanning’’, zegt Wagenaar. ,,Net als vroeger, toen ik nog een paar nachtjes moest slapen voor mijn verjaardag.’’ Paauw: ,,De aandacht, mensen die je op straat herkennen, en interviews: ik geniet enorm van deze periode.’’  Heel Holland Bakt is zondag om 21.00 uur te zien op NPO1.  1 sep. 2017  nieuwleestijd 2 min  Tessa Yanover is vanaf vrijdagavond te zien in het SBS6-programma Boswachter Gezocht.  Peter van der Hulst1 sep. 2017  Lukt het Tessa Yanover niet om boswachter op Texel te worden dan kan ze altijd nog pokerspeler worden. De opnamen van het SBS6-programma Boswachter gezocht, met een baan op het Waddeneiland als hoofdprijs, zijn al achter de rug. Of de Noordwijkse de beste is van tien deelnemers verraden zelfs haar ogen niet.  Yanover presenteert zich als Moedertje Groen. Een naam waarbij je wellicht een ouder iemand verwacht, maar de Noordwijkse is met haar 25 jaar de op een na jongste deelnemer van het televisieprogramma. ,,Het is een koosnaam voor Moeder Natuur.’’ Een naam waarmee Yanover van haar uit de hand gelopen hobby een beroep probeert te maken. Ze is door scholen in te huren voor een natuurles, of trekt er tijdens een partijtje met kinderen op uit. ,,Dan gaan we in zee korren, dat is vissen met een groot sleepnet. Je moet eens weten hoe weinig sommige mensen van de natuur weten. Als ik een kwal met beide handen oppak, dan is er al snel iemand die roept: ’Nee, niet doen’. Ik wil mensen in verbinding brengen met de natuur en een rolmodel zijn voor de jeugd. Zij moeten in de toekomst voor de bescherming van flora en fauna zorgen.’’  De passie voor de natuur heeft Yanover al sinds ze kan lopen. ,,Buiten is mijn thuis’’, vat ze het kort samen. Yanover, die in Noordwijkerhout opgroeide, heeft er al een fietstocht naar Spanje opzitten en legde ook al het Pieterpad af. Dagen doorbrengen in de schoolbanken was niet even makkelijk. ,,Bij College Leeuwenhorst werd vroeger in barakken lesgegeven. Ik was daar al snel afgeleid. Zat ik naar de vogels en vlinders buiten te kijken.’’  Alle kennis die ze in haar jonge jaren over de natuur heeft opgebouwd, had ze hard nodig bij de opnamen van Boswachter gezocht, want het acht weken durende programma voert de kijker langs de verschillende natuurgebieden van Natuurmonumenten. ,,De eerste aflevering moest ik echt wennen aan de constante aanwezigheid van camera’s, maar gelukkig ging dat snel. Alle emoties komen aan bod. Ik ben enthousiast, maar ook strijdlustig. Ik wil ook winnen en dan kan er weleens een meningsverschil ontstaan. Maar ik probeer vooral mezelf te blijven.’’  Hoewel het om een competitie gaat, is er toch een familiaire band met medekandidaten ontstaan. ,,Je eet en slaapt samen en bent op elkaar aangewezen. Maar elke week is er natuurlijk wel de eliminatie. Dat is spannender dan het eindexamen.’’  Hoelang Yanover het volhoudt is vanaf vrijdag (SBS6, 21.30 uur) wekelijks te zien. Ook is de Noordwijkse te volgen via haar website moedertjegroen.nl.  31 aug. 2017  nieuwleestijd 5 min  Dit selfie van flyboarder Bo Krook tijdens de Gay Pride in Amsterdam in 2015 ging de hele wereld over.  Roy Hazenoot31 aug. 2017  Twee werelden komen bij elkaar. De Warmondse familie Krook, die flyboarden op de kaart heeft gezet, gaat al vliegend het Kanaal tussen Frankrijk en Engeland over om aandacht te vragen en geld in te zamelen voor hun doodzieke moeder en vrouw. „De pot is leeg. We hebben geen geld meer”, verklaart vader Stephan de gewaagde oversteek.  Slechts twee maanden nadat Bo Krook een selfie maakt tijdens de Amsterdam Gay Pride die de wereld overgaat, krijgt hij in oktober 2015 te horen dat zijn moeder Petra een agressieve tumor in haar hoofd heeft.  „Het begon met een epileptische aanval in de keuken”, vertelt Stephan voor zijn vrouw. Petra kan niet zelf vertellen over haar ziekte, want dat verhoogt bij haar de spanning waardoor ze een nieuwe aanval kan krijgen.  Een ambulance snelt naar recreatiepark de Watertuin in Warmond waar de familie Kroon woont en neemt Petra mee naar het LUMC. Het duurt drie weken voordat de artsen de diagnose ’glioblastoom graad 4’ kunnen vaststellen; de meest ernstige vorm van dit type kanker. De tumor moet worden weggehaald. „De operatie was een succes, maar de artsen vertelden ons er meteen bij dat de kanker sowieso terugkomt.”  Negen maanden is Petra schoon. Het gezwel komt als aangekondigd terug, de artsen willen niet opnieuw opereren en alleen een chemotherapie kan haar leven verlengen. Anders gezegd: de moeder van drie kinderen is terminaal.  Het nieuws komt hard aan. De familie legt zich echter niet neer bij een zekere dood en gaat in beroep. Chemo is uit den boze, dat staat vast. Avonden achtereen leest Stephan zich in de materie in. Hij belt met specialisten over heel de wereld en richt zich uiteindelijk op de alternatieve geneeskunde. Petra moet en zal dit overleven. „Dit dalletje gaan we overwinnen.”  De statistieken heeft ze al verslagen. Dat komt volgens Stephan vanwege de ’super gezonde levensstijl’ die ze nu heeft. Abrikozenpitten, citroenen en cannabisolie zijn een kleine selectie van de ingrediëntenlijst. Hij neemt bij haar speeksel en bloed af om onder andere haar pH-waarde te meten. Al twee jaar lang verfijnen ze het dieet. „Volgens mij werkt het. Ze zou zes maanden te leven hebben - we zijn nu twee jaar verder.”  De reguliere geneeskunde hebben ze niet helemaal de rug toegekeerd. Integendeel. Ze zijn er van afhankelijk. De tumor verdubbelt in grootte elke drie maanden. Een nieuwe techniek die in Duitsland al beschikbaar is, bestraling door protonen, houdt het gezwel in toom. „Om tijd te winnen. Op een gegeven moment is de weerstand van Petra hoog genoeg om zelf het gevecht met de kanker aan te gaan.”  Het probleem is echter dat de zorgverzekeraar de nieuwe Duitse behandelmethode niet dekt en alternatieve geneeskunde sowieso niet bekostigt. „We lopen leeg. We hebben de twee auto’s en de boot al verkocht. We eten al onze privé spullen op.”  Zonder geld stokt de behandeling en zonder behandeling gaat Petra dood, is de gruwelijke redenatie. „Dan probeer je eerst geld in eigen kring op te halen, maar dat houdt op een gegeven moment op. Toen dachten we na over hoe we geld kunnen genereren. Wat kunnen we eigenlijk, waar zijn we goed in? Flyboarden!”  De mannelijke familieleden besluiten een bijzonder project op te zetten: Canal Challenge 2017, Flight for Petra. Ze gaan niet alleen vechten (fight in het Engels) voor het leven van hun moeder en vrouw, maar ook vliegen (flight) om het gevecht te kunnen betalen.  „Dit is een serieus verhaal”, legt Bo uit. Hij is de meest ervaren man van het drietal. Broer Chris en vader Stephan wisselen elkaar tijdens de overtocht af. Bo doet het stuk alleen. Hemelsbreed is de afstand tussen het Engels Dover en het Franse Calais zo’n 35 kilometer. „Maar wij houden rekening met 50 kilometer.”  De geplande route gaat namelijk door een van de drukst bevaren vaarroutes ter wereld. Praktisch alle handel tussen China en Europa wordt via de vernauwde zeeweg vervoerd. „Het is een soort zesbaans snelweg”, weet Stephan. „Op drie plekken in het Kanaal gaan er vrachtschepen heen en weer. Daar moeten we dus omheen slalommen.”  Daarnaast staat de Straat van Dover, zoals het water ook wel wordt genoemd, bekend om de sterke stromingen en de krachtige wind. In een rechte lijn vliegen wordt daarom lastig.  ’Vliegen’ is overigens geen overdrijving. Door middel van waterstralen uit een soort kleine snowboard dat aan de voeten is gebonden, ontstaat een opwaartse stuwkracht. De aandrijving wordt verzorgd door een jetski of waterscooter die het water via een slang naar boven pompt (zie plaatje ’Hoe werkt een flyboard’).  Het komt er op neer dat flyboarders op water over water vliegen. Met deze techniek kan een hoogte worden bereikt van twaalf meter. Tijdens de oversteek houden de piloten liever een hoogte van vier tot vijf meter aan. Dat is efficiënter en maakt een val ’iets’ minder hard.  Het zal een zware onderneming worden, voorspelt Bo. „De shows die we normaal geven, duren niet zo lang. Het zijn korte inspanningen.” Tijdens de Gay Pride vliegen ze maximaal twee uur en drie kwartier. Voor de Canal Challenge houden ze rekening met zes uur.  De bedoeling is om in één ruk van Engeland naar Frankrijk te gaan. Dat geldt sowieso voor Bo. De twee anderen wisselen elkaar af en hebben op deze manier tijd om bij te komen. „Het is slopend voor de benen”, zegt Bo. „Je staat iets door je knieën op het board. De bovenbenen krijgen het daarom zwaar te verduren.”  Een testrit van 15 kilometer wees uit dat het mogelijk is. „Als je weet waarvoor je het doet, dan is de dubbele afstand ook te doen. Het is een grote uitdaging. Ik doe het voor mijn moeder, maar het is natuurlijk ook een uitdaging voor mezelf.”  Het kritieke punt is het moment dat er geen land meer in zicht is, vrezen de mannen. „Bij de Pride staan er een miljoen mensen langs de kant en hoor je gejuich. Op zee zie je alleen maar water, water en water.”  Voor de afleiding is Bo van plan om oordopjes met muziek in te doen. „Dan zet ik Bob Marley op. Haha, nee hoor. Ik luister alle soorten muziek.”  Het is absoluut geen zekerheidje dat ze de overkant gaan halen. Naast fysieke ongemakken, kan er ook iets mis gaan met de techniek.  De logistiek van het evenement dat bij goed weer op zaterdag 23 september moet gaan plaatshebben, is een operatie op zich. Voor de twee flyboards zijn twee waterscooters nodig. Daarnaast varen een boot voor brandstof, een persboot en twee reddingsvaartuigen mee.  Vanwege het beperkte, of beter gezegd, het niet bestaande budget moet de familie alles zelf regelen en zijn ze afhankelijk van vrijwilligers.  „We hebben gelukkig twee mannen van de Koninklijke Nederlandse Redding Maatschappij (KNRM) uit Katwijk bereid gevonden om te helpen”, zegt Stephan. „Ook heeft iemand met een drone zich aangemeld om te komen filmen. We hebben dus inmiddels een aardig team van bekenden en vrijwilligers geformeerd.”  Op de website www.doneeractie.nl is door achthonderd mensen al 15.000 van de benodigde 35.000 euro voor de behandelingen opgebracht. De actie is op de site te vinden door in de zoekbalk ’Flight for Petra’ in te toetsen.  31 aug. 2017  nieuwleestijd 2 min  Hotels van Oranje in Noordwijk wil dat de gemeenteraad donderdagavond alsnog een besluit neemt over aanpassing van het bestemmingsplan. Dat moet de bouw van een groot appartementencomplex met parkeergarages aan de boulevard, uitbreiding van het huidige hotel en de realisatie van etagewoningen aan de Jan van Henegouwenweg mogelijk maken.  Het college van burgemeester en wethouders stelt de gemeenteraad vanavond voor om de beslissingstermijn met tien weken te verlengen. Oorzaak is dat er nog geen handtekening staat onder een vrijwillige overeenkomst over onder meer de grondexploitatie.  In deze zogeheten ’anterieure overeenkomst’ worden onder meer afspraken gemaakt over de kosten die de gemeente op de ontwikkelaar kan verhalen. Omdat er geen getekend exemplaar ligt, moet dat geregeld worden in een exploitatieplan.  Het gespecialiseerde bureau dat hiermee wordt belast, heeft daarvoor acht weken nodig. Zo moeten er taxaties plaatsvinden en is er onderzoek nodig in het geval er verzoeken tot planschade komen van bijvoorbeeld omwonenden die door de bouw aantoonbaar in hun woongenot worden geschaad. De gemeenteraad zou daardoor pas op 21 december een beslissing over het bestemmingsplan en bijhorende exploitatieplan kunnen nemen.  Dat duurt het bedrijf te lang, blijkt uit de correspondentie tussen gemeente en Iskander Haverkate, de raadsman van de hoteliers. ,,Verdere vertraging in de besluitvorming leidt tot nog meer schade aan de zijde van Hotels van Oranje’’, schrijft hij aan de gemeente.  Haverkate bestrijdt de visie van de gemeente dat er nog een exploitatieplan moet worden vastgesteld. Hij wijst erop dat er al afspraken zijn gemaakt en er dus sprake is van een akkoord, ook al ontbreken de handtekeningen onder deze ’anterieure overeenkomst’.  De advocaat wijst erop dat eind vorig jaar al is bepaald dat Hotels van Oranje 90.000 euro aan de gemeente vergoedt voor werkzaamheden aan de Koningin Wilhelmina Boulevard en de Jan van Henegouwenweg. Ook zou de onderneming naar schatting 60.000 euro betalen voor de procedurekosten die de gemeente moet maken. Ook is er volgens Haverkate overeenstemming over het feit dat Hotels van Oranje de planschadevergoedingen voor zijn rekening neemt. ,,Er is derhalve geen noodzaak voor het maken van een exploitatieplan en dus ook niet voor het verlengen van de beslistermijn.’’  De gemaakte afspraken staan in de laatste versie van de ’anterieure overeenkomst’ die hij als bijlage aan de gemeenteraad heeft gestuurd. Een tekst waar wel ’niet bindend concept’ boven staat. In deze versie staat ook dat het voor Hotels van Oranje cruciaal is dat het project in zijn geheel kan worden uitgevoerd. Mocht de vergunning voor het grote appartementencomplex met parkeergarages (Residence Oranje) aan de boulevard om wat voor reden niet komen, dan zien de eigenaren uitbreiding van het bestaande hotel met extra kamers niet zitten. De hoteliers willen dan ’kunnen terugvallen op de bestaande mogelijkheid het Hotel van Oranje te verbouwen tot appartementen’.  31 aug. 2017  nieuwleestijd 1 min  De badplaats Noordwijk is een van de eerste gemeenten met een omgevingsvisie. Dit allesomvattende document, dat komende maand door de gemeenteraad wordt vastgesteld, geeft de koers van de gemeente tot 2030 aan.  Maar de zo’n zeshonderd pagina’s tellende omgevingsvisie regelt niet alleen de inrichting van het dorp, met het document verandert ook de werkwijze ingrijpend. De initiatieven voor allerlei plannen komen veel meer bij de burger te liggen. Doordat allerlei beleidsnota’s over bijvoorbeeld parkeren, groenvoorzieningen of verkeerscirculatie overbodig zijn geworden moet de ambtelijke werkdruk en bureaucratie ook verminderen.  Al deze veranderingen brengen ook onzekerheid met zich mee. ,,Noordwijk wil vooruitstrevend zijn en ambitieus. We zijn een beetje bang dat met de omgevingsvisie een tijdperk ontstaat met nieuwe rechten en plichten’’, betoogde CDA’er Theo Alkemade. Doordat de omgevingsvisie ruimte voor interpretatie laat, vreest hij dat uiteindelijk de rechter een oordeel gaat vellen bij geschillen. ,,Ik wil niet dat Noordwijk voorp gaat lopen qua jurisprudentie.’’ Hij drong aan om de invoering met een jaar uit te stellen.  Wethouder Hans Bakker ziet dat niet zitten. De visie is niet tot in details ingevuld en wordt telkens geactualiseerd. Verordeningen en bestemmingsplannen blijven gewoon bestaan en daarin staan volgens Bakker vooral de juridische aspecten. Op verzoek van Alkemade wordt er door deskundigen voor de raadsvergadering van september nog wel advies ingewonnen over de juridische status van de omgevingsvisie.  30 aug. 2017  nieuwleestijd 2 min  2 min leestijd  Joep Derksen30 aug. 2017  Rookvrije sportterreinen in Voorhout, Sassenheim en Warmond. De wethouders Bas Brekelmans (sport) en Arno van Kempen (volksgezondheid) van de gemeente Teylingen slaan de handen ineen om dit te bereiken.  Noordwijk heeft al plannen om het roken op alle sportterreinen in de gemeente te verbieden en ook de Teylingse wethouders zien dit wel zitten.  Voor Brekelmans is het heel simpel: „Sport en roken gaan niet samen. Sport staat voor gezondheid en als je wilt roken, dan ga je maar van de tribune af en op de nabijgelegen parkeerplaats staan.”  Wat de wethouder betreft, moet er volledig rookvrij gesport kunnen worden. Teylingen gaat daarom met de verschillende sportverenigingen in gesprek om te kijken hoe dit zo goed en zo snel mogelijk kan worden gerealiseerd.  „We kunnen als gemeente wel het initiatief nemen, maar kunnen het natuurlijk niet alleen voor elkaar krijgen. Het is gewoon niet meer van deze tijd als je op een sportpark gaat staan roken. Roken is sociaal onwenselijk en niet cool. Zeker niet als de jeugd aan het sporten is.”  Voorzitter Jan Regeer van voetbalvereniging Foreholte heeft het idee voor een rookvrij voetbalterrein nog niet besproken met de overige bestuursleden. Maar ’op persoonlijke titel’ is hij er wel voorstander van. Wel maakt maakt hij zich op voorhand wat zorgen over de ophef die binnen de club zal ontstaan.  „We nemen zo van sommige voetballers hun ’pleziertje na de wedstrijd’ af. Ze mogen in de kleedkamers officieel ook al geen biertje meer drinken of een sigaretje roken.” Een niet-rookbeleid invoeren tijdens jeugdwedstrijden zou volgens Regeer al tot minder weerstand kunnen leiden.  Dave van der Wagt, voorzitter ad interim van hockeyvereniging MHC Voorhout, is enthousiast over de plannen. „Persoonlijk vind ik het een goed initiatief. Ik ben zelf tegen roken en kan dit idee alleen maar steunen. Ik weet niet of er veel draagvlak is binnen de club, maar wil hier graag over met de wethouder in gesprek gaan.”  Ronald Vonk, voorzitter van voetbalclub Ter Leede in Sassenheim, laat weten dat zijn bestuur de komende maand over het onderwerp zal vergaderen.  „Roken is een negatief voorbeeld voor een kind, maar het volledig rookvrij maken van het sportterrein is wel een behoorlijke beknotting van de rokers. Ik kan me voorstellen dat je onderscheid maakt in het rookbeleid tijdens jeugd- en volwassenenwedstrijden. Maar goed, komt er een gemeentebesluit, dan heb je dat als vereniging maar te volgen.”  Albert Vink, waarnemend voorzitter van RKVV Teylingen, is voorstander van een totaal rookverbod.  ,,Ik heb het al eerder meegemaakt, bijvoorbeeld bij TOP, en vind het helemaal prima” Hij maakt zich geen zorgen over de handhaafbaarheid. „Je zult zien dat iedereen er zo aan gewend is. Zeker als heel veel sportverenigingen meedoen, gaat dat snel.’’  30 aug. 2017  nieuwleestijd 2 min  Na de organisatie van het WK lifesaving in 2016 wil Noordwijk nu ook een nationaal trainingscentrum op het strand.  Peter van der Hulst30 aug. 2017  De badplaats Noordwijk is belangrijke gegadigde voor de vestiging van het nationaal trainingscentrum lifesaving. Het sportinstituut moet een plek krijgen in het nieuwe permanente paviljoen van Zeilvereniging Noordwijk (ZVN) en de Noordwijkse Reddingsbrigade (NRB).  Lifesaving is de sportieve variant van het echte werk van de reddingsbrigades. Naast zwemnummers zijn er onderdelen die op het strand en in de zee worden afgewerkt. „We willen de sport verder professionaliseren. Als landelijk bestuur hebben we daarom de mogelijkheden onderzocht om de trainingen van de nationale ploegen te bundelen. Voor de zwemnummers zijn Dordrecht en Eindhoven gegadigden. Voor de oceaanonderdelen is Noordwijk in beeld”, zegt Jan Rijpstra in zijn hoedanigheid van voorzitter van de Reddingsbrigade Nederland. Daarnaast maakt hij onderdeel uit van het Noordwijkse college. „Als burgemeester juich ik de komst van het centrum uiteraard toe. Voor Noordwijk betekent dit een extra invulling van de watersportactiviteiten.” Op het strand zijn naast de reddingsbrigade, zeil-, kite- en surfverenigingen actief.  Noordwijk heeft de afgelopen jaren nadrukkelijk kennisgemaakt met de sport lifesaving. Na de nationale en Europese kampioenschappen, streken september vorig jaar duizenden sporters en officials in Noordwijk neer voor de wereldkampioenschappen bij de junioren, senioren, veteranen en clubteams.  De combinatie van een nationaal trainingscentrum met het nieuwe paviljoen voor de NRB en de ZVN lijkt een logische. De komende weken moet een ambtelijke notitie de financiële haalbaarheid van een dergelijk paviljoen duidelijk maken.  Veel aanpassingen aan de huidige plannen zijn niet nodig. De voor het trainingscentrum benodigde kleedkamers en ruimtes voor bijeenkomsten komen sowieso in het paviljoen. Rijpstra: „Alles is er. Het gaat voornamelijk om de opslag van materialen.”  NRB-voorzitter Enrico Hazenoot ziet de komst van het trainingscentrum naar Noordwijk zitten, maar wil wel dat zijn organisatie op één plek komt te zitten. De optie om het verenigingsgebouw op het strand te posteren, maar de opslag van NRB-materialen onder te brengen in het nieuwe botenhuis van de KNRM vindt hij niet gelukkig. „Straks zitten wij in een jaarrond onderkomen op het strand bij Huis ter Duin en moeten we voor uitrukken eerst naar de andere kant van de boulevard voor het materieel. Dat is niet praktisch.”  Hazenoot hoopt snel op groen licht voor de plannen van ZVN en NRB. Daarna kan worden bekeken of er nog extra vierkante meters bij kunnen komen voor de opslag van het trainingscentrum. Als alternatief denkt hij aan plaatsing van de lifesavingmaterialen bij de KNRM-post.  Rijpstra hoopt dat gemeente, landelijke reddingsbrigade, NRB en KNRM in onderling overleg tot een oplossing komen. Mogelijk komt er eerst een tijdelijke opslag voor het trainingscentrum.  29 aug. 2017  nieuwleestijd 1 min  De verpaupering van villa West-End is een van de redenen voor een nieuwe beschermingsconstructie.  Roy Hazenoot29 aug. 2017  In één zomer is de gemeente Teylingen ’opeens’ honderden beeldbepalende panden rijker. Na een uitgebreide inventarisatie, aanvullend onderzoek en gesprekken met historische verenigingen is Stichting Dorp, Stad en Land tot de conclusie gekomen dat de fusiegemeente 321 historische objecten huist waarvan 147 een (zeer) hoge waardering hebben gekregen.  De lijst met onder meer villa’s en bollenschuren moet niet worden verward met de al bestaande rijksmonumenten (121 stuks) en gemeentelijke monumenten (64 stuks) in Voorhout, Sassenheim en Warmond. De laatste twee categorieën hebben een beschermde status en mogen niet zomaar worden bewerkt met een sloopkogel.  Voor de door de experts van Dorp, Stad en Land geselecteerde panden geldt die status nog niet. De stichting, die gemeenten helpt met het beoordelen van historische elementen, adviseert de 147 panden met een hoge tot zeer hoge beeldbepalende waarde op te nemen in het bestemmingsplan. Hierdoor wordt het voor Teylingen mogelijk markante gebouwen te beschermen die met sloop worden bedreigd.  De gemeenteraad heeft dit voorjaar met een krappe meerderheid besloten dat er zo’n extra beschermingsmaatregel moet komen. De reden hiervoor is het verdwijnen van historische gebouwen uit het straatbeeld. Volgens D66 en VVD zijn dit incidenten, maar CDA, CU, TriLokaal en PvdA zien er symptomen van een falend beleid in.  Het college van burgemeester en wethouders heeft de handschoen opgepakt en Dorp, Stad en Land ingeschakeld. Bewoners en belangenorganisaties konden vervolgens gebouwen aandragen voor de lijst met beeldbepalende panden. Dit leverde in eerste instantie zo’n 450 objecten op. Na enkele overlegrondes bleven 321 stuks over.  Hofleverancier is Warmond met 66 hoog scorende beeldbepalende panden waarvan de meeste aan de Herenweg staan. Daarna volgen Sassenheim (47) en Voorhout (24). Ook staan er tien bunkers op de lijst.  Het is aan de gemeenteraad of de objecten daadwerkelijk een beschermde status krijgen.  Anders dan veel andere festivals is Oranjerock een feest voor het hele gezin, zo bewijzen deze vrolijke meiden tijdens het optreden van Miss Montréal.  Robert Toret27 aug. 2017  Peter Winters herinnert zich het nog als de dag van gisteren. Als vrijwilliger van jongerencentrum JOK stond de Katwijker in 1987 aan de wieg van Oranjerock. ,,Die eerste editie was heel kleinschalig. Met een band en een cabaretact, in zo’n muziektent in de Kerkstraat. We hadden misschien vijfhonderd bezoekers. Heel bizar om hier nu zelf op te treden voor achtduizend man’’, beseft de drummer van The Expired Faces.  Het festival is na dertig jaar niet meer weg te denken als traditionele afsluiter van de Najaarsfeesten van Katwijk aan den Rijn. In drie decennia is er wel het nodige veranderd. Zo verhuisde Oranjerock in 2005 naar de Zanderij, waar het op verschillende locaties - ook dit jaar was het festivalterrein weer verlegd - gestaag doorgroeide. De organisatie was toen al geruime tijd in handen van de Oranjevereniging. En waar die voorheen vooral uitkwam op coverbands en lokale artiesten, worden de laatste jaren steevast klinkende namen gestrikt. Aan het rijtje met Go Back To The Zoo (2013), Di-Rect (2014), Kensington (2015) en BLØF (2016) werden dit jaar nog maar eens Miss Montréal, De Staat en Memphis Maniacs toegevoegd.  Eerstgenoemde opende om drie uur het hoofdpodium van de uitverkochte 31ste editie van Oranjerock. De band van Sanne Hans, bij de jeugd vooral bekend als jurylid van Holland’s Got Talent, liet zich van zijn beste kant zien. De aftrap werd een uur eerder al gegund aan Profile. De lokale helden betraden als eerste het Katwijks Band Moment-podium, een noviteit. ,,Op deze nieuwe locatie hebben we veel meer ruimte en dus was het mogelijk een tweede podium te realiseren’’, legt organisator Eric Koelewijn uit. ,,Ideaal, want zo heb je nooit pauze tussen twee optredens door. Het was een langgekoesterde wens van de Oranjevereniging om ook Katwijkse bands weer een podium te bieden. Daarom hebben we voor deze opzet gekozen. Uit de twintig bands die zich hadden aangemeld, hebben we er drie geselecteerd.’’  Naast Profile waren dat Strange Déjà Vu en The Expired Faces, dat De Staat afloste. De doorgewinterde festivalganger kan de experimentele rock van de Nijmeegse formatie vast waarderen, maar aan de gemiddelde Katwijker bleek die minder besteed. Een dankbare taak aan vijf ’verlopen koppen’ om de sfeer er weer in te brengen. Daar slaagde het ervaren kwintet met een reeks onvervalste rock-, soul- en popklassiekers glansrijk in. ,,Het is echt een feestje om hier te mogen optreden’’, straalde gitarist Jan Hazenoot na afloop van oor tot oor. ,,Je schrikt je te barsten als je dat podium opkomt. Wat een volk joh. Normaal sta ik ertussen en dan heb je dat niet zo door. Maar als je zo over die koppen heenkijkt, krijg je spontaan kippenvel.’’  Ook Winters had genoten. ,,Zoals zoveel goede ideeën ontstond ook Oranjerock aan de bar. We zaten daar met zes man van het JOK en vroegen ons af waarom Katwijk geen festival had. Ik durf zelfs te beweren dat ik degene was die dat inbracht. Daarop besloten we er zelf maar eentje te organiseren. Ik had toen nooit kunnen bevroeden dat het dertig jaar later zo’n enorm evenement zou zijn. Desondanks is het gevoel nog hetzelfde. Kijk maar om je heen. Het is nog steeds een Katwijks familiefeest en een knallend slot van de Najaarsfeesten.’’  27 aug. 2017  nieuwleestijd 2 min  Feestgangers konden voor vijf euro een bierpul met munt en een Tiroler muts aangeschaffen.  Ro’za van der Veer27 aug. 2017  ‘Rosamunde’ en ‘ein, zwei, drei…’ galmt zaterdag over de Baron van Wassenaerlaan. Of beter gezegd Tirol am Rhein zoals Katwijk aan den Rijn deze dag wordt genoemd. En dus deinen feestvierders met grijze Tiroler mutsen op en een bierpul in de hand, mee op de muziek van Alpenhoorns.  Zoals elk jaar worden de najaarsfeesten in Katwijk aan den Rijn afgesloten met een ludiek evenement. Dit jaar transformeerde het dorp in een Tiroler dorp. Voor vijf euro kon een bierpul met munt en een Tiroler muts worden aangeschaft waarmee zaterdag kon worden aangeschoven aan de lange tafels langs de Baron van Wassenaerlaan. Daar werd rond de middag een broodje met worst geserveerd aan iedereen die een bierpul liet zien.  De 1.500 pullen en mutsen waren in trek want zaterdagmorgen gingen de laatste exemplaren van de hand. Gert Verdoes en zijn zwager Huib van der Gugten hebben een exemplaar te pakken gekregen. Gestoken in lederhosen en met een zondagse geruite bloes zijn ze klaar voor het Tirolerfeest. Verdoes:,,Ik ben een geboren en getogen Binder en doe altijd mee aan de feestweek. Vorig jaar moesten we duizend emmertjes doorgeven, nu hoeven we alleen een bierpul te vullen.’’  Zwager Huib komt van Katwijk aan Zee. Eén week per jaar is hij een Binder. ,,Dit is wel een aanslag op je lijf en leden hoor’’, vult hij grappend aan. En weg zijn de mannen, op naar kennissen aan de andere kant van de straat. Want bijpraten met vrienden en familie, is onderdeel van het feest.  Inmiddels nadert over de Baron van Wassenaerlaan een enorm biervat, geflankeerd door Tiroolse dames met korte rokken en flink decolleté. De burgemeester van Tirol Johan Wolfgang Brandstatter, alias Adri van Beelen, verklapt in Katwijks Nederduits dat hij het eerste biertje krijgt. ,,In Tirol krijg ik ook altijd de grootste schnitzel. Ik ben ook eigenlijk een soort commissaris van de koningin, eh koning.’’, grapt hij tot grote hilariteit van de feestende Katwijkers. Hij hangt zijn afzakkende burgemeestersketting recht en zet Edelweiss in.  ,,Het is een Katwijker hoor. Dat zie je zo aan zijn kop’’, meldt Janna de Mol die samen met haar net uit Las Vegas teruggekeerde dochter meedeint op de muziek. ,,Ik ben een overloper want ik kom uit Zee. Daar hebben we deze gekkigheid niet. Mijn andere dochter heeft een kleintje maar vandaag moet ze een andere oppas zoeken. Kijk toch eens naar alle gezichten. Iedereen heeft zo veel lol. Ik vind het ook heel knap als je bedenkt dat dit geweldige feest helemaal door vrijwilligers wordt georganiseerd. Dat mag best eens gezegd worden.’’  Zelf heeft ze de grijze Tirolermuts een beetje gerestyled en een complete Tiroolse jurk gemaakt. ,,Veel werk? Nee hoor, maar een paar dagen.’’ Dan pakt ze haar bierglas en gaat naar het door de burgemeester aangeslagen biervat waaruit hij een enorm groot glas met voornamelijk schuim heeft getapt.  Ook de andere feestvierders volgen haar voorbeeld, halen bier en schuiven aan de lange tafels aan waar de broodjes met worst worden geserveerd. Tirol am Rhein smaakt op deze feestdag uitstekend.  25 aug. 2017  nieuwleestijd 1 min  1 min leestijd  Peter van der Hulst25 aug. 2017  Mantelzorgers die tijdens de voortdurende bijstand aan een naaste even een adempauze nodig hebben, kunnen in Noordwijk hulp van de gemeente krijgen. Na een proef met de zogeheten zorgpauze, wil de gemeente voor dit en de komende twee jaar structureel 143.000 euro vrijmaken. Volgende week moeten de politieke fracties nog akkoord gaan met het totale budget van 429.000 euro.  Door de zorg tijdelijk over te nemen hoopt de gemeente te voorkomen dat mantelzorgers overbelast raken. De regeling is bedoeld voor zowel de mensen die de zorg ontvangen, als voor degenen die hulp verlenen. Voorwaarde is wel dat zij in de badplaats woonachtig zijn.  Mensen die voor de regeling in aanmerking willen komen, dienen met het Steunpunt Mantelzorg in contact te treden. In een gesprek wordt dan bepaald welke hulp het meest passend is. De aanvrager krijgt daarna het benodigde bedrag op de mantelzorgpas bijgeschreven, waarna zelf een instantie kan worden ingeschakeld.  In veel gevallen zal het gaan om huishoudelijke ondersteuning. Daarbij heeft de partner, vriend(in), of uitwonend kind een vergaande keuzevrijheid. Zo kan het zijn dat de mantelzorger de hulp aan de naaste niet graag uit handen geeft, maar dat die wel is geholpen met extra hulp in het eigen huis.  De bijdrage kan ook worden gebruikt om er samen met degene voor wie wordt gezorgd op uit te gaan. Ook kan er bezoek aan huis worden geregeld zodat de verzorger even tijd voor zichzelf heeft. Daarnaast kan dagbesteding worden ingekocht, of een verblijf van een dag en een nacht in een woonzorgcentrum. Voorts is er de mogelijkheid tot specialistische ondersteuning bij dementie.  Per jaar kan voor zo’n twintig uur aan bijstand worden ingekocht. Noordwijk verwacht dat zo’n 210 mensen een beroep zullen doen op huishoudelijke ondersteuning. Om te voorkomen dat de kosten bij een enorme vraag de pan uitrijzen, is het budget vastgesteld op maximaal 143.000 euro per jaar.  23 aug. 2017  nieuwleestijd 1 min  De deur klapt open, Rudi loopt de kroeg in, maakt een zwaaiende beweging met zijn arm en roept: ,,Hééé, biertje.’’ De kroeggangers juichen. Deze reclame van een bekend biermerk moet de organisatoren in gedachte hebben gehad toen ze het Katwijkse Tirol am Rhein verzonnen.  Het is de bedoeling dat ruim vijftienhonderd Katwijkers zaterdag aan de Tirolerlunch op de Baron van Wassenaerlaan meedoen. En net als dat Rudi in Oostenrijk zich in een mum van tijd transformeerde van saaie herder tot hippe aprés-skiër is het de bedoeling dat de deelnemers hun dagelijkse kloffie in de kast laten en een Dirndljurk of Lederhosen aantrekken.  Het feest begint om tien uur ’s ochtends en vanaf half twaalf gaat de tap open. Ongeveer een uur later worden de broodjes worst aangerukt en vanaf één uur in de middag zijn er optredens.  De toegang tot Tirol am Rhein kost vijf euro en hiervoor krijgt de deelnemer een bierpul, een Tirolerhoed, een consumptiemunt en te eten. De festiviteiten zijn onderdeel van de Najaarsfeesten die worden georganiseerd door Oranjevereniging Katwijk aan den Rijn.  23 aug. 2017  nieuwleestijd 1 min  1 min leestijd  Maarten Bakker23 aug. 2017  Een 41-jarige man uit Lisse blijft voorlopig nog wel even vastzitten omdat hij maar liefst 250 kilo harddrugs in zijn bedrijfsloods zou hebben opgeslagen. Zijn advocaat vroeg de Haagse rechtbank gistermorgen tevergeefs om het voorarrest van de man te schorsen zodat hij weer voor zijn kinderen kan zorgen.  De Lissenaar zit alweer drie maanden vast. Het politieonderzoek tegen hem loopt nog. Gisteren werd de drugszaak door de Haagse rechtbank in een pro-formazitting behandeld. Veel details werden er niet bekend gemaakt. De inhoudelijke behandeling is op 17 oktober en dan komt het Openbaar Ministerie (OM) met een strafeis.  „Er is geen overtuigend bewijs”, zei zijn advocaat over de beschuldiging dat er een enorme hoeveelheid xtc in de bedrijfsloods van de man in Lisse lag opgeslagen. Het OM denkt dat er in de ruimte van de Lissenaar ook harddrugs werd gefabriceerd.  Volgens de advocaat waren de aangetroffen ketels echter gewoon voor de handel. De Lissenaar verkoopt ijzerwaar. „Naast grote ketels liggen er ook gewoon lantaarnpalen”, aldus de advocaat.  De verdachte heeft de zorg over twee kinderen. Die zijn nu tijdelijk ondergebracht bij hun grootouders, maar dat is volgens de advocaat geen ideale situatie. De Lissenaar vreest dat zijn onderneming kopje onder gaat als hij nog langer vast blijft. „De kans dat er dadelijk nog een bedrijf is, wordt steeds kleiner”, zei hij.  De rechtbank vond dat alles niet zwaarwegend genoeg om de Lissenaar, in afwachting van zijn proces, zijn vrijheid weer terug te geven. „Het gaat hier om een zware vorm van criminaliteit, waar veel geld in omgaat en waar doorgaans ook andere mensen bij betrokken zijn”, zei de rechtbankvoorzitter.  Zijn advocaat bood nog aan dat de politie wekelijks in zijn loods mag controleren of het allemaal wel pluis is. Maar ook dat argument kon de rechtbank niet overhalen.  Willem van der Plas, Jan Sneijders en Pieter van der Bent voor Zeeweg 133 waar vandaag zes struikelstenen worden onthuld. ,,Mensen verdienen het om herdacht te worden.’’  Roza van der Veer23 aug. 2017  Vijftien bij vijftien centimeter groot zijn de negen gedenksteentjes die woensdag voor de huizen aan de Zeeweg 133 en Duinoord 38 worden onthuld. Op deze struikelstenen staan de namen, leeftijden, deportatiedata en sterfdagen van de joodse bewoners die hier tijdens de Tweede Wereldoorlog zijn weggevoerd. De jongste een baby, de oudste 77 jaar. Zo komt een hoofdstuk uit de geschiedenis van Katwijk tot leven waar lang over is gezwegen.  Wat er precies is gebeurd in de nacht van 1 op 2 februari 1944 weten de drie Katwijkers Willem van der Plas, Pieter van der Bent en Jan Sneijders niet. Dankzij hun onderzoek is bekend dat om elf uur ’s avonds in Katwijk een telefoontje uit Leiden komt met de opdracht om de familie Belinfante aan de Zeeweg 133 op te pakken. Een agent weigert, een ander brengt de Sicherheitsdienst (SD) naar het witte huis aan de Zeeweg. Daar wordt om twee uur ’s nachts aangeklopt. Als niet open wordt gedaan, wordt een ruitje ingetikt en de deur opengemaakt. Het gezin Belinfante met drie kinderen wordt meegenomen naar Rotterdam. Ook oma die op de fiets uit Leiden op bezoek is bij de recent bevallen Rachel, wordt opgepakt. Drie dagen later gaat de hele familie op transport naar Westerbork om op 25 februari naar Theresienstadt te worden gestuurd. Daar overlijdt oma Elisabeth op 10 april. Vader Adriaan die bij het huidige Katwijk Chemie werkte, gaat op 28 september 1944 naar Birkenau en overlijdt op 28 februari 1945. Moeder Rachel wordt, met de kinderen van vier en twee jaar en negen maanden, op 25 oktober naar Auschwitz gestuurd. Daar gaan ze regelrecht de gaskamer in.  Het verhaal van de familie Belinfante komt naar boven tijdens de verhuizing van Katwijk Chemie naar ’t Heen. Bij het uitruimen van een oud bureau blijken tegen de achterwand van een lade een paar postkaarten te liggen waarin Adriaan Belinfante vanuit Theresienstadt bedankt voor het sturen van een pakketje. De kaarten zijn gericht aan een adres in Den Haag. Hoe ze in het Katwijkse bureau zijn terechtgekomen, is niet bekend. Pieter van der Bent, werkzaam bij Katwijk Chemie, hoorde zijn toenmalige chef in 1992 over de postkaarten vertellen en was gelijk geïnteresseerd. „Die kaarten hadden daar vanaf de Tweede Wereldoorlog gelegen. Mijn toenmalige chef had ze goed bewaard en geseald. Ik ben gaan uitzoeken wat voor verhaal er achter zat.”  De speurtocht begon in de bibliotheek en met rondvragen want internet was er in 1992 nog niet. Van der Bent belandde uiteindelijk bij mevrouw Schaap die dienstbode was geweest in het naburige huis, Zeeweg 131. Zij bleek de familie Belinfante gekend te hebben. „Ze had geregeld gewandeld met het oudste zoontje Loeki. Ze deed het jongetje voor de veiligheid een mutsje op om de zwarte haren te bedekken. Ook vertelde ze dat moeder Rachel altijd een koffer bij de deur had klaar staan. Ze had zelfs een foto gekregen met op de achterkant een lijstje met benodigdheden voor de reis.”  Van der Bent kwam in contact met dorpsgenoten Willem van der Plas en Jan Sneijders, gepokt en gemazeld in genealogisch onderzoek. Van der Plas had al eerder gehoord over de joodse familie die aan de Zeeweg had gewoond. „Ik heb ooit geprobeerd om de huizen aan de Zeeweg tot gemeentelijk monument te laten verklaren. Dat is niet gelukt maar toen ben ik al op de familie Belinfante gestuit. Op een gegeven moment kwamen de struikelstenen met namen van joodse slachtoffers uit de Tweede Wereldoorlog in het nieuws. Ik heb aan de gemeente voorgesteld om deze stenen ook in Katwijk neer te leggen. We weten dat voor de oorlog 15 tot 20 joden in Katwijk woonden. Een deel was al verhuisd, maar mochten uit nader onderzoek nog nieuwe namen bekend worden, dan kunnen er gemakkelijk stenen worden bijgemaakt.”  Maandenlang overleg volgde want de gemeente Katwijk leek weinig enthousiast om medewerking te verlenen. Van der Bent: „Ik ben in het begin van mijn onderzoek gewoon weggejaagd. Op het gemeentehuis wilden ze er niets van horen.” Van der Plas vult aan: „We wilden op een gegeven moment informatie over een woning aan de Duinoord 38 waar de bij de Bata werkende Levi de Valenca en twee joodse onderduikers Lewie van Emrik en Esther Smeer, zijn weggevoerd. Het bleek dat dat huis vroeger aan de Parklaan stond, maar dat was bij de gemeente niet terug te vinden. We zijn uiteindelijk in de buurt gaan vragen en daar wisten ze het precies.” Zo kregen ze ook te horen dat Valenca bij zijn arrestatie 38 keer de trap moest oplopen. Dan vergeet je nooit je huisnummer meer, was het commentaar van de Duitse luitenant. Van der Plas: „Zelfs iemand met een heel goede conditie is dan kapot. ”  Dat in Katwijk tot nog toe weinig aandacht was voor de opgepakte joodse families, heeft het drietal wel beziggehouden. Ze vragen zich af of dat komt door de rol die de Katwijkse politie heeft gespeeld bij het oppakken van de joden. De archiefstukken met deze informatie worden pas over een paar jaar openbaar. Daarnaast maakt Van der Plas een vergelijking met de verdronken vissers waarvoor sinds 2005 een monument op de Boulevard staat. „Over de vissers werd ook niet gesproken. Het was hun lot en zo was het nu eenmaal.” Volgens Van der Bent speelt schaamte ook een rol. „Ik vroeg het aan mevrouw Schaap en die zei dat ze haar hele leven met deze gebeurtenis rondliep. Het is goed dat er een einde komt aan dat stomme zwijgen want deze mensen verdienen het om herdacht te worden. Tegelijkertijd hopen we een boodschap aan de jongere generatie af te geven dat zoiets nooit meer mag voorkomen.”  Het Bureau Integriteit Nederlandse Gemeenten (BING) gaat onderzoek doen naar de oorzaak van de fouten in het bestemmingsplan Noordwijk Zeewaardig. Een recent rapport van adviesbureau Tonnaer bracht enorme missers aan het licht. Zo kan er bijvoorbeeld veel hoger worden gebouwd op het Gat van Palace, maar zijn ook de bouwmogelijkheden bij Huis ter Duin, op De Grent en op de Koningin Wilhelmina Boulevard verruimd.  In een brief aan de gemeenteraad had burgemeester Jan Rijpstra al aangekondigd dat er een vervolgonderzoek moest komen. Maandagavond maakte hij bekend dat BING dat gaat uitvoeren. Met deze expert op het gebied van integriteit in het binnenlands bestuur zet Noordwijk zwaar geschut in.  ,,Het is een bureau met kennis van zaken, dat moeilijke kwesties kan onderzoeken. Belangrijke vraag die leeft is, hoe het zover heeft kunnen komen? Waarom is dit gebeurd en waarom heeft niemand eerder iets gevonden?’’, aldus Rijpstra. De exacte vragen waar BING een antwoord op moet geven zijn maandagavond laat in samenspraak met de fractievoorzitters van de Noordwijkse gemeenteraad geformuleerd. Hoe lang het onderzoek in beslag gaat nemen, is nog niet bekend.  Mei vorig jaar werd al duidelijk dat er bij het Gat van Palace en het naastgelegen Prominent Inn Hotel grote fouten waren gemaakt bij de vertaling van het oude naar het nieuwe bestemmingsplan. Het is meteen de meest opvallende misser in het nieuwe bestemmingsplan. Tonnaer liet er drie verschillende berekeningen op los. Het aantal vierkante meters vloeroppervlak nam afhankelijk van het scenario ten opzichte van het oude bestemmingsplan toe met 9.847 tot 11.595 vierkante meter. Een prijs van 8500 euro per vierkante meter is op deze toplocatie niet vreemd. In geld een verschil van rond de 80 miljoen euro.  In totaal zijn er 51 fouten in het bestemmingsplan Noordwijk Zeewaardig geconstateerd. In 28 gevallen is dat verklaarbaar omdat er voor die locaties vergunningen en vrijstellingen zijn verleend. Achttien keer is er een fout gemaakt bij de vertaling van de papieren kaarten naar een digitale versie. In vijf gevallen, waaronder Gat van Palace, zijn de fouten onverklaarbaar.  Naast het vervolgonderzoek van BING is de gemeenteraad er veel aan gelegen om te kijken of de fouten nog kunnen worden hersteld. Rijpstra: ,,Of het te repareren valt weten we op dit moment nog niet. Eerst moeten de feiten boven tafel komen.’’  23 aug. 2017  nieuwleestijd 1 min  1 min leestijd  Roza van der Veer23 aug. 2017  Het Katwijkse college houdt vast aan het standpunt dat door voorlichting en fietscoaches het verkeerd parkeren van fietsen moet worden aangepakt.  Om fietsendiefstal te voorkomen, worden lokfietsen ingezet, is een graveeractie gehouden en wordt gewezen op het belang van de fiets ’vastzetten’. In het duingebied zijn hiervoor ’boomstammen’ geplaatst en op de Boulevard zogeheten ’nietjes’.  Katwijk kampt op zomerse dagen met een toevloed van fietsers. Prettig voor het milieu, alleen worden de fietsen soms dusdanig achtergelaten dat hulpdiensten zich door een woud van fietsen moeten waden. Ook worden op deze dagen veel fietsen gestolen. Om deze problemen het hoofd te bieden, wordt op allerlei manieren voorlichting gegeven en fietscoaches ingezet. De laatsten komen alleen in actie buiten de zondagen want in Katwijk werken gemeenteambtenaren op die dag niet.  Vlak voor de zomer werd aandacht gevraagd voor de situatie door een motie en schriftelijke vragen van Hart voor Katwijk. Begin augustus vroeg de VVD aandacht voor het ontbreken van de coaches op zondag. Uit de beantwoording van de schriftelijke vragen blijkt dat het college vasthoudt aan de eerder dit jaar ingezette koers. Fietscoaches wijzen behalve op zondag naar goede parkeerplekken.  Om fietsendiefstal te voorkomen, wordt ingezet op voorlichting, graveren en lokfietsen. Over een fietsenstalling wordt gepraat met de Zeezijdeondernemers. „Een stalling is eerder faciliterend voor het publiek dan dat het een oplossing is voor fietsendiefstal. Mensen zijn toch geneigd de fiets te parkeren bij hun eindpunt en rijden niet verder voor het stallen van de fiets”, aldus het college.  22 aug. 2017  nieuwleestijd 1 min  André Kuipers is de eregast bij het optreden van het orkest van de Koninklijke Luchtmacht.  Peter van der Hulst22 aug. 2017  Vijf jaar na de nationale ontvangst van ruimtevaarder André Kuipers wordt het feestje in Noordwijk nog eens dunnetjes overgedaan. Het orkest van de Koninklijke Luchtmacht zal net als bij terugkeer van Kuipers in Nederland een groot concert geven op de Koningin Wilhelmina Boulevard.  Kuipers komt zelfs eerder van vakantie terug om het lustrumfeest op 30 augustus in Noordwijk bij te wonen. Waar hij in 2012 door het fregat Van Speijk bij de Noordwijkse kust werd afgezet, zal Kuipers dit keer de auto pakken. Maar voor de rest herinnert veel aan het feestje dat werd gebouwd ter ere van zijn tweede ruimtereis die 193 dagen duurde.  In de middaguren is het programma vooral op de jongere bezoeker afgestemd. Zo lopen er van 14.00 tot 17.00 uur tien figuren uit de populaire filmreeks Star Wars op de boulevard rond, onder wie Jawa. Ook staat er een trainer waarmee astronauten in de jaren zestig werden rondgedraaid, terwijl ze allerlei oefeningen moesten doen. Van recenter datum zijn twee F16-vluchtsimulatoren.  De jongste kinderen kunnen zich laten schminken met glitterverf. De mascotte Monksey krijgt een speciale ruimtevaartoutfit die om 16.00 uur door Kuipers wordt onthuld. Daarna is er een ’meet and greet’ met de ruimtevaarder. Om 17.00 uur treedt de dans- en balletschool Jorien Boot op met een hiphop- en spacedans.  Hoogtepunt van de dag vormt het concert van de Koninklijke Luchtmacht. Het optreden begint om 19.30 uur, maar om de voortgang niet te verstoren wordt het publiek opgeroepen om 19.00 uur aanwezig te zijn. Het orkest brengt zowel voor als na de pauze tien nummers ten gehore, veelal met een link naar de ruimte zoals ’Walking on the Moon’, ’Space Oddity’, ’Moondance’ en ’Drops of Jupiter’.  Tijdens het concert, dat vrij toegankelijk is, zal ook het welkomstlied ten gehore worden gebracht dat speciaal voor Kuipers is geschreven. Dat wordt onder leiding van Herma van Piekeren door een aantal kinderen gezongen.  Het concert mag als opmaat worden gezien voor de Space-to-Be-maand. In oktober staat de badplaats, onder meer met een open dag bij ESA/Estec, in het teken van de ruimtevaart.  21 aug. 2017  nieuwleestijd 2 min  Een extra steuntje in de rug voor innovatieve startende bedrijven. Dat is het voornaamste doel van het zogeheten Rocketprogramma dat dit najaar begint in Noordwijk. Belangrijkste voorwaarde is dat het bedrijf een link heeft met ruimtevaarttechnologie. Ook moet de ondernemer in spe bereid zijn 2,5 maand lang een dag per week vrij te maken voor het Rocketprogramma.  ’Rocket’ komt uit de koker van Space Business Innovation Centre (SBIC) dat in het gelijknamige bedrijfsverzamelgebouw in Noordwijk is gevestigd. SBIC voert tevens het ESA-BIC programma uit. Het ESA-BIC programma helpt jonge en innovatieve bedrijven die ruimtevaarttechnologie gebruiken voor andere doeleinden.  Dit programma is in 2004 begonnen op het ESTEC-terrein en sinds 2011 ondergebracht in het bedrijfsverzamelgebouw aan de Kapteynstraat. Hier zijn bedrijven gevestigd die voor ESA werken, maar is ook plek voor startende bedrijven die gebruik kunnen maken van het ESA-netwerk en de kennis van de talloze toeleverende bedrijven.  „We zorgen voor verbindingen tussen bedrijven, maar ook binnen de regio”, aldus Martijn Seijger, directeur van SBIC. „Met het ESA-BIC programma geven we technische support, businessadviezen en financiële steun. Minstens zo belangrijk is dat ondernemers elkaar hier bij het koffieapparaat tegenkomen. Elke innovatie begint bij goede koffie, zeg ik altijd maar.”  Het ESA-BIC programma heeft meer dan honderd bedrijven voortgebracht waarvan een handvol een omzet heeft van 7 tot 30 miljoen euro. De helft van de potentiële ondernemers die zich aanmeldt, wordt afgewezen. De redenen daarvoor zijn divers. Seijger: „Soms heeft de ondernemer in spe puur een technische achtergrond, maar geen idee of er wel vraag naar zijn product is. Het kan zijn dat je concludeert dat iets een leuke hobby is, maar geen bedrijf óf dat je iemand adviseert een partner te zoeken.”  Met het Rocketprogramma wordt een voorselectie gemaakt voor ESA-BIC. Kandidaten krijgen gedurende 2,5 maand hulp en advies van professionals met minstens twintig jaar ervaring in het bedrijfsleven. „Nu is 60 procent van de, met hulp van ESA-BIC begonnen, bedrijven na tien jaar nog actief. Met de gestructureerde aanpak van Rocket nemen we de startups vroeger bij de hand. We kijken hoe ze het wel kunnen redden en helpen ze beter voorbereid in ESA-BIC in te stromen. Maar we kunnen ook eerder constateren of iemand bij het verkeerde loket staat of dat het puur om ’luchtfietserij’ gaat. ESA-BIC wordt nog efficiënter.”  Rocket richt zich nu op bedrijven met een ruimtevaartconnectie. Inschrijven kan tot 11 oktober. Op korte termijn begint een soortgelijk programma met de naam Lift Up, bestemd voor ondernemers die zich bezighouden met dronestechnologie. Seijger: „Dat is de volgende stap.”  Het populaire en gratis toegankelijke kunstevenement in het Voorhoutse Overbosch wordt door de driekoppige jury van de prijs geroemd vanwege de originaliteit, creativiteit en de meerwaarde voor de Teylingse samenleving.  Tientallen kunstenaars komen jaarlijks een weekeinde - zo ook afgelopen zaterdag en zondag - naar het bos naast KTS Teylingen College om kunst te maken. Van schilderijen tot theateropvoeringen en poëzie.  Gelijktijdig met dit evenement wordt op dezelfde plek en door dezelfde organisatie de op kinderen gerichte Kunst voor Kids gehouden.  De combinatie natuur en cultuur enerzijds en jong en oud anderzijds, viel in goede aarde. ,,De inzet van tientallen vrijwilligers, het feit dat de kunstenaars gratis meewerken en het bereik van vele honderden Voorhouters zijn waardevolle pluspunten’’, oordeelde de jury.  Projecten aanmelden voor de derde Teylinger Prijs kan tot 31 oktober op de site van Welzijn Teylingen.  21 aug. 2017  nieuwleestijd 1 min  Over de omstreden opbouw aan de rechterzijde is al heel wat te doen geweest.  Peter van der Hulst21 aug. 2017  De opbouw op het Noordwijkse strandpaviljoen Blu Beach is wellicht de duurste van de hele Nederlandse kust. Al jaren zijn drie boulevardbewoners en pandeigenaar Henk Hoogervorst in een juridisch conflict verwikkeld. De ondernemer schat in die tijd al zo’n 60.000 euro aan juridische kosten te hebben gemaakt. Vrijdagochtend werd voor de regionale commissie bezwaarschriften het zoveelste hoofdstuk van dit geschil geschreven.  Het ging al mis bij de bouw van het permanente paviljoen nabij de Koningin Wilhelmina Boulevard. De dakkapel mocht volgens de voorschriften een maximale hoogte van 5.29 meter bereiken. In werkelijkheid reikt de opbouw tot 5.79 meter. Pogingen om de opbouw alsnog in het bestemmingsplan opgenomen te krijgen liepen bij de Raad van State op niets uit.  Na een politiek debat met harde verwijten werd uiteindelijk een compromis gevonden. Verlaging van de opbouw bleek nu eenmaal een groot probleem, omdat direct onder het dak alle technische apparatuur van het paviljoen is weggewerkt. Overeengekomen werd om de opbouw met 1,2 meter te versmallen en 80 centimeter te verhogen. Een klus die op de lange baan werd geschoven toen de nieuwe strandnota uitkwam. Die staat paviljoenhouders toe aan de achterzijde een opslagruimte van vijftig vierkante meter te bouwen. Daarmee neemt volgens Hoogervorst het totaal aantal vierkante meters dakoppervlak dermate toe dat de huidig opbouw alsnog binnen de marges valt. Reden voor de ondernemer om een nieuwe vergunning aan te vragen.  Drie omwonenden zijn het daarmee nog steeds niet eens en kwamen opnieuw in verweer. De advocate van de gemeente meent dat de afwijkingen van het pand nu binnen het bestemmingsplan passen. ,,De opbouw doet ook geen afbreuk aan de woonomgeving. De bezwaarmakers zullen enigszins zicht hebben op de opbouw, maar intussen is het duin ervoor ook hoger geworden. Bovendien is er geen recht op blijvend uitzicht.’’  De drie bewoners, die de opbouw ’foeilelijk’ vinden, lieten de bijeenkomst van de bezwaarschriftencommissie aan zich voorbij gaan. Binnen zes weken komt het orgaan met een advies over de kwestie.  18 aug. 2017  nieuwleestijd 2 min  De Boulevard van Katwijk met op de voorgrond de ingang parkeergarage onder het duin.  Marlies Vording18 aug. 2017  De Boulevard in Katwijk is hét toonbeeld van Nederlandse wederopbouwarchitectuur en daar mogen de inwoners van de kustgemeente best wat trotser op zijn. Althans, dat vindt de Noordwijkse erfgoeddeskundige Sjoerd Wobbes. ,,Juist de eenheid in verscheidenheid maakt het geheel een gebied van nationaal belang.’’  Wobbes gaf woensdagavond een lezing in het zaaltje van het DunaAtelier aan de Boulevard. Ongeveer veertig man keek geïnteresseerd toe te midden van de kleurige schilderijtjes die de muren sieren. ,,Het is mooi om te zien dat er zoveel animo voor is. Het thema leeft dus kennelijk wel degelijk onder inwoners van de badplaats. Volgens de Rijksdienst voor Cultureel Erfgoed behoort het tot de dertig wederopbouwgebieden van nationaal belang, maar helaas beseffen maar weinig mensen dat.’’  De Boulevard oogt voor passanten wellicht onsamenhangend: traditionele en moderne bouwstijlen lopen door elkaar heen en een concrete lijn in de ontwerpen is ver te zoeken. ,,Je moet je voorstellen dat bijna alle bebouwing aan zee voor de aanleg van de Atlantikwall was afgebroken. Maar een paar gebouwen, zoals de Vuurbaak, de Oude Kerk en Villa Allegonda, bleven behouden’’, aldus Wobbes.  ,,De architecten hadden dus bijna letterlijk te maken met een onbeschreven blad. Zes van hen kregen hun eigen ontwerpzones aan de boulevard, wat resulteerde aan een variëteit in bouwstijlen. Daarom is het ook zo belangrijk om naar het geheel te kijken, en niet naar een bepaalde woning op zich.’’  De manier waarop in Katwijk met de wederopbouw werd omgegaan, is volgens Wobbes uniek. ,,In bijvoorbeeld Scheveningen of Zandvoort werd het belang van badgasten voorop geplaatst. Er ontstonden daardoor allerlei plannen en bouwsels die niet aansloten bij de wensen van omwonenden. Het draait daar puur om vertier, en nauwelijks meer om de zee. In Katwijk werd er juist voor gekozen om het dorpsgedeelte te scheiden van het recreatieve.’’  In Katwijk was daarom juist het tegenovergestelde het geval. ,,De badplaats moest een bescheiden karakter krijgen en recreatieve belangen waren ondergeschikt aan lokale belangen. Een goed voorbeeld daarvan is het Andreashof. De witte huisjes werden gebouwd voor senioren en ogen vooroorlogs, maar stammen uit de tijd van de wederopbouw.’’  Ook verrezen uit het Katwijkse zand geen gigantische hotels of appartementencomplexen. ,,Dat kwam doordat de architecten wisten dat dorpelingen de gewoonte hadden om in de zomer hun huizen te verhuren aan badgasten. Extra overnachtingsmogelijkheden waren dus niet nodig.’’  Sinds de wederopbouw zijn er geen drastische veranderingen geweest in het uiterlijk van de boulevard. Wobbes: ,,Dat is bijzonder, want in andere steden zie je juist veel aanpassingen. Je kunt alleen de zee niet meer zien door de komst van het kustwerk.’’  Dat betekent overigens niet dat de Noordwijkse erfgoeddeskundige vindt dat alles moet blijven zoals het is. ,,De boulevard moet meegroeien met de tijd. Maar dat kan je ook doen met het oude ontwerp in het achterhoofd.’’  18 aug. 2017  nieuwleestijd 2 min  De dierenambulance in de regio Leiden redt soms noodgedwongen een dier in problemen niet, omdat de organisatie bang is voor financiële claims. „We zijn vrijwilligers en leven van giften. We kunnen daarom geen claims gebruiken”, zegt Yvonne Hijman, van Stichting Dierenambulance.  Bij bezorgde burgers die een ziek of gewond dier zien en merken dat de ambulance niet te hulp schiet, leidt dat soms tot onbegrip. Zo kon de stichting waar Hijman bij betrokken is in eerste instantie een gans met een gebroken vleugel in Voorhout woensdag niet redden - wat leidde tot verontwaardigde reacties op sociale media. Maar de situatie is gecompliceerd, zo blijkt uit het verhaal van de vrijwilliger.  In het polderlandschap rondom Leiden is veel grond namelijk in handen van boerenbedrijven. De dierenorganisatie mag niet zonder toestemming van de eigenaar zo’n terrein op – ook niet als een dier in nood is. „Het is hetzelfde als een woonhuis, dat mag je ook niet zomaar betreden”, legt Hijman uit.  Het risico bestaat dat wanneer een ambulancebroeder het terrein betreedt het aanwezige vee de sloot in springt van angst. Ook is het mogelijk - en dit was in Voorhout het geval - dat de winterse kost van de boerderijdieren besmet raakt. Op sommige plekken ligt hooi op het land en de dierenredders kunnen per ongeluk ’iets raars aan de schoenen meenemen’, weet Hijmans. „Dit leidt dan tot infecties.”  Uiteindelijk is met toestemming van de boer de Voorhoutse gans gered. Maar dit lukt de dierenambulance niet altijd. „Hoe triest dat ook is”, betreurt de vrijwilliger. „Als toestemming uitblijft of we kunnen de eigenaar niet vinden, dan komt de politie bijna altijd. Als die de verantwoordelijkheid neemt, kunnen wij het dier helpen. Behalve bij alarmfase 1; dan komt de politie niet, want die heeft op zo’n moment andere prioriteiten.”  Wat op boerderijen geldt, geldt in extremere mate in de bebouwde kom. „Mensen die in het ziekenhuis liggen en een hondje thuis hebben, geven ons soms de sleutel. Om beschuldigingen van diefstal te voorkomen, gaan wij niet zonder politie naar binnen.”  Omdat Stichting Dierenambulance zich altijd keurig aan de regels zegt te houden, heeft de organisatie nog nooit een claim ontvangen - wel hebben diezelfde regels nadelige gevolgen voor dieren. „We moeten niet veronderstellen dat wij alle dieren kunnen redden, maar als we niks proberen dan gaan de dieren in nood sowieso dood.”  16 aug. 2017  nieuwleestijd 4 min  De liefde voor het water haal je nooit helemaal uit een zeeman, ook al dateert de laatste tocht op de grote vaart van jaren geleden. Jan Blok geniet van het vrije leven op het water. Zijn woonark ligt verankerd aan Faljeril, een poldereiland in de Kagerplassen. Hij groeide er als kind op en heeft geen behoefte om ooit weg te gaan. ,,Ik heb hier altijd vakantie.’’  Denk niet dat Blok zich steevast lekker in een luie stoel laat vallen met een goed boek. Het zal ongetwijfeld eens gebeuren, maar het vier hectare grote eiland behoeft het nodige onderhoud. ,,Bij een gewoon huis laat je de grasmaaier even in de rondte gaan. Hier moet de beschoeiing op orde blijven, hebben de boten onderhoud nodig en moeten de sloten geregeld worden gereinigd. Bij de aanleg hebben ze rare gewoonte gehad om aan weerszijden van de sloot bomen te zetten. Daardoor komt er met al die bladeren niet alleen veel rotzooi in het water, maar kun je de sloot ook slecht baggeren.’’  Een goede afvoer is volgens Blok nou eenmaal nodig om droge voeten te houden. ,,De molen verderop doet het nog steeds, maar net als in andere polders hebben we hier ook een elektrisch gemaal. Werk heb je hier altijd. Al word je honderd dan nog kun je aan de slag. Dat moet je wel leuk vinden.’’  Al bij de overtocht moeten de armen uit de mouwen. Met stevige halen aan de riemen loodst Blok zijn stalen bootje van Buitenkaag naar Faljeril. Zo nu en dan volgt zijn hoofd de imposante snor naar links en naar rechts, om er zeker van te zijn dat hij niet verrast wordt door een schip in de rug. ,,Een ander moet honderd meter naar zijn auto lopen, ik honderd meter varen. Alleen als je pech hebt, krijg je een bui op je pet en worden je boodschappen nat. Daartegenover staat dat ik hier alle ruimte heb om de gekste hobby’s uit te oefenen. Ik kan hier drie dagen met een slijptol gieren zonder dat de buren beginnen te klagen.’’  Voor Blok handig want hij houdt van stevige projecten. ,,Grote-mannenspeelgoed’’, zegt hij als hij zijn schuur laat zien. ,,Ik hou ervan om aan oude motoren te sleutelen. En mijn broertje, die hiernaast zit, houdt van tuinieren. Zijn tuin is nog mooier dan een park.’’ Tijdens een rondleiding over het eiland blijkt dat Blok daar geen woord van heeft gelogen. ,,En als er in de winter ijs ligt dan wil ik ijszeilen. Ik heb nou eenmaal iets met boten.’’  Begrijpelijk voor iemand die op zijn twintigste koos voor de grote vaart. ,,Toen ben ik op een sleepboot gestapt en was ik een jaar later pas weer thuis. Grote slepers van Smit en later Wijsmuller. Ja, je kan wel zeggen dat ik Hollands Glorie in het echt heb meegemaakt. Ik heb twaalf jaar gevaren. Toen het tijd was om aan kindjes te denken, heb ik de oude ark van mijn ouders gekocht.’’  Inmiddels ligt er een nieuwe, grotere ark in het ’s-Gravenwater dat de natuurlijke buffer tussen Faljeril en Kaag vormt, maar de oude blijft eeuwig met Bloks jeugd verbonden. ,,Ik ben hier in 1962 komen wonen, toen mijn vader op het eiland een boomkwekerij begon. Het was toen nog een grote rimboe. Dan liep je als 5-jarig binkie rond en zag je soms niets omdat de brandnetels enorm hoog stonden. Ik ging naar de St. Willibrordusschool in Buitenkaag, maar ik heb altijd vriendjes gehad die hier maar al te graag speelden. Mijn moeder ging altijd om vijf uur eten koken en heeft heel wat keren lopen roepen voordat mijn broer en ik binnen waren. Dan moesten we ons onder de pomp even wassen en daarna gelijk onze pyjama’s aan, want ze was als de dood dat we na het eten weer naar buiten zouden rennen.’’  Bloks opa, een zenuwarts uit Den Haag, kocht het eiland in 1936. Veel stelde Faljeril toen nog niet voor, want het was eeuwenlang onbewoond geweest. ,,Het eiland stond bij wijze van spreken drie keer per jaar onder water. Hij heeft dijken aan laten leggen. Dat gebeurde met allemaal stadsvuil.’’ Blok wijst later aan de noordkant op resten van tegeltjes en Delfts blauw aardewerk. Hij heeft ook loden kogels gevonden uit de tijd dat er tijdens het beleg van Leiden vermoedelijk een Spaans fort op het eiland stond. ,,Mijn opa heeft, met de hand, een sloot laten graven en de molen laten bouwen. Toen pas werd het een echte polder. Voor die tijd was het maar een rietpolder.’’  Na de oorlog is het eiland tussen zijn vader en drie ooms verdeeld. ,,Ieder kreeg zijn stuk om bij te houden, of er mee te doen wat hij wilde.’’ Inmiddels zijn er neven en nichten van Blok, maar ook mensen van buiten de familie op het eiland neergestreken. Ze stuitten allemaal op dezelfde problemen. De boodschappen moeten van ver komen en als je iets bent vergeten heb je pech of moet je opnieuw gaan varen.  Langdurig fysiek ongemak is ook niet handig als je als permanente bewoner van een ark op enige afstand van de vaste wal woont. ,,Drie jaar geleden heb ik op het werk mijn poot gemold’’, zegt Blok.  Als dokmeester ziet hij toe hoe een schip voor onderhoud het beste in een droogdok kan worden verankerd. ,,Ik dacht dat ik wel over een plank kon lopen, maar dat had ik mis. Ik viel een paar meter naar beneden in het dok en verbrijzelde mijn hielbotje. Dat lag in vijf stukken. Er kon geen gips omheen. Ik moest twee maanden in een rolstoel en ik mocht er niet op staan. Dan heb je hier toch echt een probleem. Ik heb de hele familie opgetrommeld om boodschappen te doen en een vriend hielp me in en uit de boot als ik naar het ziekenhuis moest. Ik had het geluk dat alles hier op de boot gelijkvloers is.’’  Toch blijft de liefde voor Faljeril onverminderd groot. ,,Ik wil hier niet meer weg. Ze moeten mij hier horizontaal wegdragen.’’  17 aug. 2017  nieuwleestijd 2 min  Een meisje bezig met een baloefening tijdens de clinic vrouwenvoetbal in Noordwijk.  Peter van der Hulst17 aug. 2017  Sophie van Egmond meldt zich bij Rob Jonkman. ,,Heb jij een pleister voor me’’, vraagt de 4-jarige aan de organisator van de clinic meisjesvoetbal op sportpark Duinwetering. ,,Het bloedt nog niet echt’’, reageert Jonkman op de nauwelijks zichtbare verwonding op haar knie. Even later vliegt Sophie weer over het kunstgras.  Het enthousiasme van de jongste deelneemster staat wellicht symbool voor de bloeitijd die het vrouwenvoetbal nu doormaakt. Miljoenen mensen volgden via de televisie de weg van Oranje richting de Europese titel. Dat de liefde voortduurt blijkt als om zes uur de vrouwen van ADO Den Haag en Ajax aftrappen voor een oefenwedstrijd. De tribune van Noordwijk is goed gevuld.  Maar dat het voetbal profiteert van het sportieve succes blijkt vooral eerder die middag als zestig meisjes van 4 tot 16 jaar zich op het hoofdveld melden voor de clinic. Afwerken, dribbelen, passeren; het veld is in zes denkbeeldige vlakken verdeeld voor allerlei oefeningen.  Toen Ajax enkele weken geleden Noordwijk benaderde voor het houden van het oefenduel was het al snel duidelijk dat het programma met de clinic zou worden uitgebreid. Eerlijk gezegd had Jonkman, van voetbalschool ’Play 2 Improve’ op vijftien kinderen gerekend, maar naarmate het succes van Oranje voortduurde, groeide het aantal aanmeldingen. ,,Vanmorgen kregen we nog een verzoek van een aantal meisjes, maar we hebben er gewoon een stop op moeten zetten. Dit is niet normaal’’, zegt hij over het enthousiasme.  De meisjes komen soms van ver - Den Haag, Delft, Pijnacker - en zijn veelal al aan een club verbonden gezien de bonte verzameling shirtjes. Toch is er ook zeker een tiental nieuwelingen. Of het tot een lidmaatschap leidt kan nog niet worden gezegd, maar Noordwijk zal ze met open armen ontvangen.  Dat voor een club die nog niet zo heel lang geleden terughoudend was. ,,We hebben wel twee jaar een meisjesteam gehad, maar er waren er telkens te weinig’’, zegt bestuurslid Leo Kruithof.  Hoewel Noordwijk wel een vrouwenelftal heeft zit de vorming van een apart meisjesteam er nog steeds niet in. De vereniging laat de meisjes liever met de jongens in een team voetballen. Beter voor hun ontwikkeling, zo redeneren ze bij de club.  De jonge Sophie kan zich er niet druk over maken. Zij heeft een mooie voetbalmiddag achter de rug. Wat ze het leukst vond? Dribbelen. ,,Ik ben daar heel goed in’’, zegt ze, terwijl ze opgewekt een demonstratie geeft.  17 aug. 2017  nieuwleestijd 1 min  Het aantal delinquenten uit Amsterdam dat zijn straf uitzit in de Sassenheimse jeugdinrichting Teylingereind is in een paar jaar tijd flink gegroeid. Waar het eerder om enkele tientallen jeugdige misdadigers per jaar ging, daar gaat het nu om ongeveer 130 jonge criminelen.  Hiermee heeft Amsterdam de weinig eervolle vermelding van hofleverancier van de Teylingse jeugdinrichting overgenomen van Den Haag. De reden: in 2015 sloot Amsterbaken, de enige gevangenis in de hoofdstad waar jongeren worden geplaatst die strafbare feiten hebben gepleegd, zijn deuren. Een besluit van het kabinet Rutte II.  Teylingereind en Intermetzo in Lelystad zijn sindsdien verantwoordelijk voor Noordwest Nederland, waardoor familie en vrienden voor bezoek aan de jonge criminelen soms van ver moeten reizen.  Voor de Sassenheimse gevangenis betekende de sluiting werk aan de winkel. De inrichting is met de reclassering, geestelijke gezondheidszorg en onderwijsaanbieders verantwoordelijk voor de resocialisatie van de jeugdige misdadigers. Hiervoor is goed contact nodig met de zogeheten ’ketenpartners’, maar dat had Teylingereind niet met de Amsterdammers.  „We hebben toen Amsterbaken dicht ging, meteen contact met de inrichting gezocht om de jongeren over te nemen en om te praten met de Amsterdamse ketenpartners”, legt Dick Kroon uit. Hij is manager behandeling en observatie bij Teylingereind. „Het is belangrijk dat je aan de juiste tafel zit.” Het was voor de Amsterdammers wennen, meent de manager. „Maar de samenwerking is nu goed.”  Op hetzelfde moment als de instroom van Amsterdammers is Teylingereind zich gaan focussen op radicalisering van moslimjongeren. Twee zaken die weinig met elkaar te maken hebben, weet Kroon. Het past binnen nationale, beter gezegd, wereldwijde ontwikkelingen. „Sinds de problemen in het Midden-Oosten is daar veel aandacht voor.”  De werknemers van de Sassenheimse instelling volgen daarom trainingen om radicalisering te herkennen. Ook is er een imam die regelmatig met de moslimjongeren praat.  Tot dusver zijn er geen ’probleemgevallen’ ontdekt. „Er zijn wel jongeren die gefascineerd zijn door radicale denkbeelden, maar van radicalisering is geen sprake”, legt Kroon uit. „Gelukkig maar. Wel is er een keerzijde: misschien radicaliseren ze niet openlijk en merken we het niet.”  16 aug. 2017  nieuwleestijd 1 min  1 min leestijd  Roy Hazenoot16 aug. 2017  Onduidelijke bestrating, een blinde kruising en verkeer dat van alle kanten komt aanrijden, veroorzaken in de Sassenheimse Hoofdstraat bij winkeliers, consumenten en bewoners een gevoel van onveiligheid. Dit constateert de Teylingse citymanager John van der Tol.  „Het winkelcentrum is niet volstrekt onveilig”, zegt Van der Tol. „Maar het kan beter.” Uit eigen ervaring weet de vorig jaar november aangestelde citymanager dat je op de kruising Hoofdstraat/Kerklaan/Hortusplein het idee krijgt ’zo van de sokken te worden gereden’.  Tijdens een verkeersschouw in het winkelgebied concludeerde een deskundige van de politie onlangs dat de verkeerssituatie er niet klopt. Vanwege een brei aan borden en regels is handhaven daarnaast ook een probleem. Er moet iets veranderen - bij het oude laten is geen optie, vinden politie en gemeente.  Als citymanager is Van der Tol belast met de opdracht het winkelgebied aantrekkelijker te maken. Om dat te bereiken zijn veiligheid en duidelijkheid héél belangrijk, vindt hij.  Om te voorkomen dat de gemeente impopulaire maatregelen gaat nemen om de situatie te verbeteren, houdt Van der Tol enkele draagvlakonderzoeken waarin een aantal opties wordt getoetst.  Het voorstel om de eerder genoemde kruising veiliger te maken door de verbinding Hortusplein/Kerklaan af te sluiten voor verkeer, kan op steun van 66 procent van winkeliers rekenen. Ook zien de ondernemers veel in extra laad- en losplaatsen, het verduidelijken van de bestaande laad- en losplaatsen en extra parkeervakken voor bezoekers.  De vervolgstap is de mening peilen van consumenten. Volgende week donderdag en vrijdag van 14.00 tot 17.00 uur en zaterdag van 11.00 tot 15.00 uur lopen enquêteurs in het winkelgebied. Ook kan de enquête online worden ingevuld.  Vervolgens besluit de politiek of de maatregelen worden ingevoerd.  16 aug. 2017  nieuwleestijd 2 min  Een fietstocht van negen kilometer langs de noordgrens van het ooit zo machtige Romeinse Rijk, met onderweg vier leerzame ’rustpunten’. Dat is wat de gemeente Katwijk voor ogen had met de plaatsing van gloednieuw picknickmeubilair en informatieborden. Het geheel staat er inmiddels en biedt voorbijgangers een uniek inkijkje in het leven van de Romeinen, maar erg herkenbaar is het nog niet.  De Limes – in het Latijn letterlijk ’grens’ – van het Romeinse Rijk liep in Nederland langs de Rijn en kwam daarmee precies door het huidige Katwijk. De rustpunten, die zich in Katwijk en Valkenburg bevinden, zijn bedoeld om dit verleden van de kustgemeente aan de man te brengen. Dit gebeurt door middel van QR-codes die zijn afgebeeld op picknicktafels of bankjes en informatieborden. Ook na de installatie van de speciale TimeTravel applicatie, worden voorbijgangers bovendien meegenomen op een virtuele tour.  Op een zonnige maandagavond is het geen straf om op de fiets te stappen en de route af te leggen. Het beginpunt ligt bij het kunstwerk Kalla’s Toren nabij de kruising van de Kanaaldijk en de Buitensluis in Katwijk aan Zee. Er staat een bescheiden bankje met een gegraveerde landkaart en een informatiebordje.  Opvallender is het grote paneel met informatie over het mysterieuze fort De Brittenburg, dat vermoedelijk is verzwolgen door de zee. Het lijkt de vele voorbijgangers weinig te doen: in de avondzon richten zij hun neuzen liever richting de branding. „Het is jammer dat de bordjes er alleen in het Nederlands zijn”, oppert een Duitse toerist, die met zijn hond langs het paneel loopt. „De plaatjes maken mij nieuwsgierig, maar de tekst begrijp ik niet.”  Een klein kwartiertje verderop ligt het tweede rustpunt. Het is even zoeken, want er zijn nergens bordjes waarop de route aangegeven staat. Het bankje bevindt zich niet pal aan de Cantineweg, maar aan het Walstropad net over het fietsbruggetje naast woonwijk De Zanderij. Het grote informatiepaneel gaat vooral in op de boerengemeenschap die rond het jaar 40 het gebied plotseling kwam bewonen en geheel eigen gebruiken en tradities had, zoals het fokken van paarden en het cremeren van doden.  De route leidt vervolgens via de Zanderij naar het hart van Valkenburg, waar aan het Veerpad onder een grote kastanjeboom de volgende picknicktafel verscholen ligt. Het geheel ziet er een stuk minder verzorgd uit dan de vorige rustpunten: het gloednieuwe picknickmeubilair zit onder de vogelpoep. Dat maakt de locatie niet minder interessant: hier liggen de resten van een Romeins fort. De TimeTravel applicatie biedt de kans om er op virtuele wijze doorheen te wandelen.  Het laatste stoppunt, bij het grasveld aan de Voorschoterweg in Valkenburg, springt het meest in het oog. Door de ligging naast het kunstwerk Poort van Valkenburg, wat bestaat uit een grote, stenen boog en drie metalen speerpunten, is het meteen duidelijk dat hier is geprobeerd het verleden tastbaar te maken. Geïnteresseerden vinden er informatie over het Romeinse dorpje De Woerd.  15 aug. 2017  nieuwleestijd 1 min  Ruim honderd milieubewuste strandjutters vormen een lint om het strand van Noordwijk schoon te maken.  Roy Hazenoot15 aug. 2017  ,,Vandaag zijn drie afvalsoorten belangrijk: paraffine, dat kaarsvetachtige spul dat iedereen op het journaal heeft gezien, flesdoppen en gekke items’’, roept Barbara van Gulick in een microfoon. Zij is de begeleider van de etappe van Noordwijk aan Zee naar Langervelderslag van de Beach Cleanup Tour die gisteren de badplaats aandeed.  ,,Dan mogen jullie nu naar beneden’’, vervolgt ze. Ruim honderd enthousiastelingen geven gehoor aan de oproep en verlaten het luxehotel Huis Ter Duin in Noordwijk en lopen via het duin naar het strand.  De milieubewuste strandjutters vormen over de breedte van het strand een lijn en lopen tegelijk noordwaarts richting het tien kilometer verderop gelegen Langervelderslag. Gewapend met een afvalzak en een grijpstok gaan ze de troep te lijf.  Dat Van Gulick haar toehoorders heeft geattendeerd op een top drie aan afvalsoorten, wil niet zeggen dat andere troep mag blijven liggen. De nationale schoonmaakactie die door Stichting De Noordzee al voor het vijfde jaar wordt gehouden, is erop gericht om alle door mensen gemaakte en achtergelaten spullen van strand te halen.  De paraffine moet voor de zekerheid met handschoenen worden opgepakt. De flesdoppen worden apart verzameld voor onderzoek, zodat de herkomst kan worden bepaald. En van de gekke items (bijvoorbeeld veiligheidshelmen en kinderschoenen) kunnen de vrijwilligers een kunstwerk maken waarmee ze een cruise op de Noordzee kunnen winnen.  ,,Ik vind het leuk om te doen’’, zegt Hanneke Kik uit Leiden. ,,Je loopt op een mooie plek en voor het goede doel.’’ Voor Kik is het de derde dag dat ze meehelpt. Vorig jaar liep ze namelijk al een etappe en zondag was ze actief op strandgedeelte tussen Wassenaar en Katwijk.  De helpende handen komen van heinde en verre. Zo zijn Joey Wensink, Jelle van Dulmen en Geke Koudenburg op kosten van hun werkgever uit de Achterhoek gekomen om het strand af te struinen. ,,Het is leuk om je nuttig te maken’’, zegt Koudenburg.  ,,Het gratis petje dat de organisatie hier uitdeelt, is trouwens niet echt milieubewust’’, valt Van Dulmen op terwijl hij naar het hoofddeksel van kunststof kijkt. ,,Best vreemd eigenlijk. Het laat maar zien dat plastic zo gewoon is in onze maatschappij.’’  De afgelopen twee weken heeft de stichting op één stuk na de hele Noordzeekust schoongemaakt. Vandaag vertrekt de karavaan richting Zandvoort voor de laatste etappe van de tour.  13 aug. 2017  nieuwleestijd 2 min  Een bloemenlint van 3,5 kilometer trok zaterdag van Rijnsburg, via Katwijk naar Noordwijk. De 72e Flower Parade trok duizenden belangstellenden die vooral op de Katwijkse en Noordwijkse Boulevard rijen dik stonden. Ze genoten van de vijfhonderd bloemsoorten die door professionele binders op verrassende manieren op de praal- en luxewagens waren aangebracht.  Ook het weer werkte mee want de hele route werd droog afgelegd. Voorzitter Dirk Hogervorst was zaterdagavond dan ook tevreden over het verloop van de tocht. „Alleen jammer dat een prijswinnende luxewagen ’Zo rood als een kroot’ pech kreeg. Die moest, samen met een andere wagen, uit de stoet worden gehaald.”  Ze zijn diep onder de indruk. Gordon Monigue en zijn vrouw Claire hebben net de 72e Flower Parade bekeken en zijn op de terugweg naar camping Koningshof. De bloementocht vonden ze ’outstanding’ en ’fantastic’. Vooral de details van de bloemversieringen zijn bijgebleven maar ook de gezelligheid in Rijnsburg. „We hebben zo leuk gepraat met de locals.”  Die ’locals’ zijn zaterdagmiddag massaal naar buiten gekomen voor de Flower Parade. In de met vlaggetjes versierde straten zijn rijen witte stoelen op de stoepen gezet om de oudere toeschouwers een comfortabel zicht op de komende bloemenstoet te geven. Op andere plekken staan statafels waar complete families en vriendengroepen onder het genot van een biertje en een wijntje de Flower Parade gadeslaan.  Zo ook in de Koestraat waar Arjan van der Zwart met zijn vrouw Linda van der Plas en hun kinderen Isabel en Levi zich voor de deur van hun huis hebben geposteerd. Ze wonen net een jaar in Rijnsburg en hoeven alleen de voordeur uit om de Flower Parade te zien. „Als het regent, kunnen we binnen kijken”, meldt Arjan lachend. Hij heeft de praalwagens vrijdagavond al gezien in FloraHolland maar dat maakt het feestje voor de deur niet minder. In de veilingzalen staan de wagens stil en nu rijden ze voorbij en klinkt er muziek. Bovendien is het vakantie, er is bezoek en er zijn hapjes en een drankje.  Dan komen de eerste wagens langs. Oldtimers in alle maten en soorten rijden door de Koestraat. Chauffeurs worden herkend en begroet en hun auto’s bewonderd. Na een korte pauze komen de eerste wagens van de Flower Parade aanrijden.  In straf tempo passeren de elf praalwagens en de tientallen versierde luxewagens, drie muziekwagens en een enkel muziekkorps. De praalwagen van de gemeente Noordwijk met zeilen en figuranten met groene pruiken die zwaaien en swingen. De wagen van gemeente Katwijk met enorme pauwentooien van blauwe en paarse bloemen maar ook de wagen van de Koningshof waarop in Franse stijl het hof wordt gemaakt. De luxewagens met grote bloementoeven, soms aangevuld met groente en fruit, en de wagen vol met in vier kleuren geverfde bloemen. Ze worden allemaal met bewondering gadegeslagen door de volwassenen terwijl de 8-jarige Levi zich vermaakt met een computerspelletje.  „De hele wereld trekt hier voorbij”, constateert Nico de Vreugd die bij Van der Zwart op bezoek is én in de bloemen werkt. „Kijk die planten worden uit Thailand ingevlogen en die bloemen komen uit Ecuador en Kenya. Dat zie je niet als kijker maar ik zie het op het werk allemaal langskomen.” Vooral de bonte kleuren van de bloemstukken spreken hem aan. „Dat is dé trend in het vak. Een paar jaar geleden was alles strak maar ik vind dit mooier.”  Ook het Britse echtpaar Monigue die een in Duitsland wonende zus, Iris Rasch, op bezoek hebben, heeft de ogen uitgekeken. „Iris wil nu in het voorjaar terugkomen om nog meer bloemen te zien. Dan is er toch ook een bloementocht?”  13 aug. 2017  nieuwleestijd 1 min  Dertig wethouders en vijf burgemeesters pleiten voor het verplicht chippen van alle katten. Deze bestuurders, onder wie de Noordwijkse wethouder Dennis Salman maakten dat recent duidelijk in een open brief aan de Tweede Kamer.  „Alle gemeenten worden geconfronteerd met van huis weggeraakte dieren, die in veel gevallen helaas niet met de eigenaar kunnen worden herenigd omdat ze niet kunnen worden geïdentificeerd”, zo laten de bestuurders in de brief weten.  In 2013 werd het verplicht chippen van honden ingevoerd. Salman en zijn collega’s vinden het ’een goede eerste stap om dit probleem aan te pakken’. „Om het aantal zwerfdieren te beperken en dierenleed te voorkomen is het gewenst om ook chipregistratie voor katten verplicht te gaan stellen. Het overgrote deel van de zwervende huisdieren betreft immers katten. Waar honden aangelijnd worden uitgelaten en op plekken waar ze los mogen uitrennen onder toezicht van hun baas staan, komen katten juist niet aangelijnd en zonder toezicht op straat”, valt in de brief aan de Kamer te lezen.  Daarnaast willen de bestuurders de mogelijkheid krijgen om ’diverse vormen van evenementen met dieren’ te kunnen verbieden. Dan gaat het om circussen, roofvogelshows, reptielenshows, maar ook om levende kerststallen met dieren.  Verder zien de burgemeesters en wethouders graag, dat er ’voldoende bedenktijd’ komt voordat mensen een dier kunnen aanschaffen. Wie een dier heeft, dat op de CITES-lijst (van gevaarlijke en/of bedreigde diersoorten) staat, moet verplicht worden geregistreerd. Dan gaat het om verschillende soorten papegaaien, schildpadden, hagedissen, maar ook om slangen, krokodillen en zelfs schelpdieren.  Vertegenwoordigers van de Tweede Kamer hebben nog niet gereageerd op deze brief.  11 aug. 2017  nieuwleestijd 2 min  2 min leestijd  Alieke Hoogenboom11 aug. 2017  De bouwsteigers zijn verwijderd en de haan op het hoogste punt van de Nieuwe Kerk glimt weer als nieuw. Ook hoeft koster Dick Hoek de binnenkant van het monumentale gebouw op vrijdagmiddag niet meer stofvrij te maken voor de dienst van zondag.  ,,Het was een enorm project. In het begin dacht ik nog: gaan ze dat wel redden?’’, zegt hij over de renovatie van het godshuis aan de Voorstraat in Katwijk die na ruim vier maanden is afgerond. ,,Het is prachtig geworden. De kerk kan zo weer minimaal 25 jaar mee.’’  De laatste keer dat het gebouw is gerenoveerd was in 1983 en dat was toen veel kleinschaliger, herinnert Hoek zich. Het laatste renovatieproject heeft zo’n 1,2 miljoen euro gekost. Acht van de tien dakdelen zijn opnieuw met leien bedekt, daaronder is isolatiemateriaal aangebracht. De ornamenten en het uurwerk zijn opgeknapt, net als de glas-in-loodramen. De haan heeft een gouden laag gekregen en de buitenkant van de protestantse kerk is voorzien van nieuw voegwerk. De klok van de Nieuwe Kerk heeft het al die tijd niet gedaan. ,,Ik hoor van veel buurtbewoners dat ze blij zijn dat ze nu weer horen hoe laat het is.’’  Hoek is zo’n zeventien jaar koster van de Nieuwe Kerk, die in 1887 door de Leidse architect Jesse is ontworpen. Hij is als hulpkoster begonnen bij zijn vader in de Oude Kerk aan de Boulevard. ,,Ik kom uit een kostersgeslacht. Ik heb het vak uiteindelijk van hem overgenomen, maar dan in een andere kerk’’, zegt de Katwijker die onder andere ook als koster in de Ichthuskerk heeft gewerkt.  ,,Ik heb de afgelopen maanden even een witte kerk gehad’’, grapt Hoek. ,,In het begin van de renovatie was het gebouw ingepakt tegen de wind, dat was een vreemd gezicht. Het leken wel sluiers.’’ Hoewel de bouwers netjes werkten, kwam alsnog veel stof naar binnen. Hoek en familieleden gingen daarom elke vrijdagmiddag, zodra de werklui weekeinde gingen vieren, aan de slag. ,,Best een klus, maar na een paar uur doorwerken was de kerk schoon.’’  De werklui hebben maar één keer een tegenslag gehad, weet Hoek. ,,De windkracht was toen vier dagen lang erg hoog, waardoor ze de steigers niet op konden. Het werk op de begane grond ging toen wel gewoon door. Ze hadden best een strak werkschema en hebben die verloren dagen daarna snel ingelopen.  De koster vindt het jammer dat de renovatie voorbij is. ,,Het was een mooi jaar. Ik heb best wel heimwee’’, moet hij bekennen. ,,Ik heb de jongens die hier werkten in die maanden goed leren kennen. Elk dag een praatje en een lolletje.’’  De steigerbouwers uit Rotterdam werkten precies in de periode dat Feyenoord landskampioen kon worden. ,,Een paar keer hebben ze op maandag gesnipperd voor het verwachte feest op zondag’’, blikt Hoek terug. Zo kwamen ze na de nederlaag tegen Excelsior op dinsdagochtend sip op het werk. ,,Daar werden dan grapjes over gemaakt. Ze vroegen ook steeds aan me: ’Komt Dirk Kuijt nog een keertje langs?’ Hij is voor die gasten natuurlijk een held. En een van de werknemers, Ab, is een keer meegegaan naar een kerkdienst op zondag. Hij wilde dat graag eens meemaken. Dat is toch wel tekenend voor de band die we hebben opgebouwd.’’  Het opknappen van de binnenkant van de Nieuwe Kerk staat over twee jaar op de planning.  11 aug. 2017  nieuwleestijd 1 min  1 min leestijd  Peter van der Hulst11 aug. 2017  Raymond Salman laat geen mogelijkheid onbenut om alsnog een referendum over de fusie van Noordwijk met Noordwijkerhout af te dwingen. De Noordwijker roept in een persoonlijke mail alle 150 Kamerleden op kritische vragen te stellen aan minister Ronald Plasterk. Zowel Tweede als Eerste Kamer moet zich op voordracht van Binnenlandse Zaken over de fusie van de twee gemeenten uitspreken.  Als het aan Salman ligt oordeelt eerst de bevolking van Noordwijk over de wenselijkheid van een fusie. Zijn referendumverzoek werd door de gemeenteraad in de badplaats niet in behandeling genomen omdat het te laat zou zijn ingediend.  Salman is het daar niet mee eens en heeft beroep aangetekend bij de gemeentelijke commissie voor bezwaarschriften. Krijgt hij nul op rekest dan richt hij zich tot de bestuursrechter. Ook heeft hij bezwaar aangetekend tegen het besluit van Gedeputeerde Staten van Zuid-Holland. Het bestuur had het fusieverzoek volgens Salman nooit met een gunstig advies naar minister Plasterk door mogen sturen.  De Noordwijker betrekt nu ook het parlement in zijn strijd. Hij wil dat de Kamerleden bij de minister erop aandringen voorlopig geen gevolg te geven aan het herindelingsverzoek totdat de bestuursrechter over de referendumaanvraag heeft beslist, of de volksraadpleging daadwerkelijk is gehouden. ,,De inwoners hebben recht op een échte stem. Dat is democratie!’’, schrijft Salman aan de Kamer.  11 aug. 2017  nieuwleestijd 2 min  In een veilinghal werken bloemstekers aan de praalwagens van de Flower Parade.  Alieke Hoogenboom11 aug. 2017  Twee bloemstekers rijden met een kar in de veilinghal tegen een stellage aan. Arrangeur Jaap Wisse komt aangesneld en probeert zijn takken, die op de stellage liggen en een voor een op de grond vallen, te redden. ,,Ik heb deze van thuis meegenomen, omdat je niet kan verwachten dat je ze bij de klok op de veiling precies op maat krijgt’’, legt hij uit en neemt de schade op. Die valt gelukkig mee. ,,Juist door zelf bijzondere bloemen of, zoals ik, takken mee te nemen, onderscheiden we ons van standaard producten. Dat maakt dit corso juist zo leuk en uniek.’’  Wisse komt al dertig jaar naar Rijnsburg om bij Royal FloraHolland aan een praalwagen te werken. ,,Het is hier net één grote familie’’, zegt Wisse die uit Zeeland komt. ,,De ontspannenheid die hier heerst, is bijzonder. Als iemand hulp nodig heeft zijn er zo tien handjes, en er is onderling geen competitie. Het corso in zijn geheel is belangrijker dan het individu. Veel andere corso’s denken groot, groter, grootst. Wij willen met dit corso ook indruk maken, maar dat gaat niet ten koste van de kwaliteit.’’  Voor de Flower Parade die zaterdag door Rijnsburg, Katwijk en Noordwijk rijdt, worden in totaal 250.000 stelen gebruikt, daaronder vallen ook blad en groenten en fruit. ,,Pepers, broccoli, radijsjes. Echt van alles komt voorbij’’, zegt medeorganisator Hans Oudwater. ,,Belangrijk is dat de bloemen vers zijn, want we willen niet dat het corso er zondag in Noordwijk verlept uitziet.’’ De creativiteit van de arrangeurs zorgt er volgens hem voor dat de stoet elk jaar weer indruk maakt. De 72ste editie heeft het thema spreekwoorden en gezegden.  De gemeente Katwijk koos voor de uitspraak ’Zo trots als een pauw’. Op foto’s is te zien waar de gemeente trots op is: de ondergrondse parkeergarage, Spinoza, voetballer Dirk Kuijt met de schaal, paardenmarkt en Soldaat van Oranje. De gemeente Noordwijk - ’Scherp aan de wind zeilen’ - pronkt met de titel European City of Sport. Omroep Max bootst met het gezegde ’Met het mes op tafel’ het gelijknamige televisieprogramma na. ,,Op en rondom de wagens komen figuranten die de uitdrukking uitbeelden. Geen zwaaimeisjes, maar spelers die interactie zoeken met het publiek’’, geeft Oudwater aan.  Cor Heemskerk, eigenaar van het bedrijf Heemskerk fresh & easy, heeft voor een onbekende uitdrukking gekozen: ’Acht is meer dan duizend’. ,,Ik heb er al meer vragen over gehad’’, zegt hij met een grijns. ,,De acht refereert aan achting, dat woord komt uit de handel. Achting is meer waard dan duizend dingen’’, legt hij uit. Verderop, in de rij van de luxe auto’s, staat nog een wagen van Van Egmond met daarop een biet. ’Zo rood als een kroot’, is het gezegde dat daarbij hoort. ,,Een typisch Rijnsburgse uitdrukking’’, weet hij. De bieten werden vroeger in grote ketels gekookt en waren daarna direct gereed voor consumptie. Het rode water dat wegliep, verraadde waar bieten werden klaargemaakt.  In totaal worden zo’n vijfhonderd soorten bloemen gebruikt. Die worden op de veiling gekocht, maar er zijn ook kwekers die bloemen schenken. Zo zijn er zevenduizend gerbera’s en vierduizend lelies geleverd. Die zijn op meerdere praalwagens terug te zien: in kleine toefjes of juist in grote bogen.  De bloemenprijs loopt vooral de laatste dagen op, weet penningmeester Wim Kuivenhoven. ,,Vroeger zeiden we altijd: vrouwen bloot, handel in de goot. Als het te mooi weer is, klappen de prijzen in elkaar. De hogere prijs komt tegenwoordig vooral doordat er minder aanvoer is. De bloemen voor de Flower Parade moeten niet op het laatste moment, maar wel op tijd, worden ingekocht. Anders zijn ze tijdens het corso nog niet rijp’’, zegt Kuivenhoven. Dat beaamt Oudwater. ,,We hebben niets aan een leeuwenbek die nog in de knop zit.’’  De parade vertrekt zaterdag om 13.00 uur in Rijnsburg en eindigt om 19.45 op de Koningin Wilhelmina Boulevard in Noordwijk. De praalwagens blijven daar heel het weekeinde staan. Vrijdag zijn de wagens vanaf 19.00 uur te bewonderen in bloemenveiling Royal FloraHolland.  10 aug. 2017  nieuwleestijd 2 min  Ze liggen er zo mooi bij, die smalle randjes langs de smaakvol geplaveide pleintjes. Zoals op ’t Vierkant, waar de klinkertjes ervoor moeten zorgen dat het verblijf in dit terras/winkel/woon/verkeersgebied een stuk aangenamer is. Maar met enige regelmaat rijdt een fietser tegen een randje aan, verliest het evenwicht en moet met een ambulance worden afgevoerd. Een verkeersexpert van Veilig Verkeer Nederland geeft nu aan, dat de gemeente aansprakelijk is voor dit soort valpartijen.  Ook in Hillegom zorgen de stoeprandjes voor ernstige ongevallen, zoals op woensdag 2 augustus toen een vrouw na een ongelukkige val op de Hoofdstraat afgevoerd moest worden naar het ziekenhuis. De voetgangster ging bij het stoeprandje onderuit, net als vorig jaar een wielrenner en twee scooterrijders. Lissenaar Rob van der Zon strijdt al meer dan een jaar tegen de randjes op ’t Vierkant, nadat zijn vrouw daar met haar fiets onderuit ging. Tot nu toe ving Van der Zon bot bij het gemeentebestuur, dat aangaf dat deze randjes niet onveilig zijn. Maar nu krijgt hij gelijk van Veilig Verkeer Nederland (VVN).  Hans Vergeer, Verkeerskundig consulent bij VVN heeft samen met de lokale vertegenwoordiger C. van Sluis de randjes op het Vierkant bekeken. Vergeer noemt deze randjes ’verkeersgevaarlijk en ongewenst’. Het Vierkant is namelijk als ’woonerf’ ingericht. Hij laat weten: „Scheidingen tussen verkeerssoorten in woonerven mogen niet aanwezig zijn, tenzij deze alleen voor afscherming van voetgangers dienen. Bijvoorbeeld door de plaatsing van paaltjes, banken of plantenbakken.”  De gemeente moet haar huiswerk dus overdoen en nadenken over het aanpassen van de gevaarlijke randjes.  Vergeer: „Ik heb ook aangegeven, dat bij schade en/of letsel door ongevallen veroorzaakt door de randen nu zeker de gemeente daar aansprakelijk voor gesteld kan worden.” De verantwoordelijke wethouders van Lisse en Hillegom is gevraagd of de voor fietsers en voetgangers gevaarlijke randjes binnenkort verwijderd worden.  Op de vraag, of de gemeente ook vindt, dat schades door valpartijen voortaan vergoed moeten worden door Lisse dan wel Hillegom, stelt een woordvoerder van de gemeenten: „Wij hebben met een verkeerskundig consulent van Veilig Verkeer Nederland de situatie op het ’t Vierkant bekeken. We hebben afgesproken om rond half september weer contact op te nemen. We zijn dus zeker bezig met ’t Vierkant, omdat de gemeente uiteraard ook een verkeersveilige situatie wil, voor alle gebruikers van ’t Vierkant.”  Ze vervolgt: „Er zit een verschil tussen aansprakelijk stellen en aansprakelijk zijn. VVN heeft inderdaad aangegeven dat de gemeente aansprakelijk gesteld kan worden. En dat klopt. Of we vervolgens aansprakelijk zijn, is een tweede. In het geval van de randen op ’t Vierkant is de gemeente één keer aansprakelijk gesteld, maar na onderzoek bleek de gemeente niet aansprakelijk te zijn.”  De gemeente Hillegom onderneemt nu al wel actie. De stoep in de Hoofdstraat aan ’t Hof wordt omhoog gehaald, zodat er een normale stoeprand ontstaat. Dit gebeurt op het moment dat de Houttuin en Molenstraat opnieuw worden ingericht, in januari 2018.  Win Bloom is het enige bedrijf in Europa dat jaarrond vrouwenmantel produceert. Op 12 augustus tijdens de agrarische open dag Bollenstreek in Bedrijf kan iedereen een kijkje nemen op dit en nog zeven andere agrarische bedrijven in Noordwijkerhout.  Win Bloom is het bedrijf van de 49-jarige Theo Nulkes en zijn partners Dennis (40) en Jacco (44) van Wieringen. Nulkes: ,,Op mijn zestiende begon ik in het bollenbedrijf van mijn vader. Van gladiolen en bollen zijn we geleidelijk overgestapt op zomerbloemen. Na het overlijden van mijn vader zijn Jacco en Dennis in 2006 in het bedrijf gekomen. Vijf jaar geleden is Nulkes/Van Wieringen veranderd in Win Bloom. Dat is voor buitenlandse afnemers een makkelijkere naam. Bovendien geeft het aan waarvoor wij staan: we leveren bloemen en willen winnen.’’  Dat laatste zit de bloementeler uit Noordwijkerhout in het bloed. Als technisch directeur van de voetbalvereniging VVSB gaat hij ook altijd voor de winst. ,,Voor de bloementeelt geldt hetzelfde. We zijn nu het enige bedrijf in Europa dat jaarrond vrouwenmantel produceert maar we proberen ook de langste stelen te leveren. Vrouwenmantel zit vaak in een gemengd boeket met een lengte van vijftig centimeter. Dan is een steel van zestig centimeter handig omdat je er dan in de winkel nog een stukje vanaf kunt knippen.’’  Dus speurt Theo de vijf hectare vrouwenmantel, die dit jaar toevallig aan de overkant van de Pilarenlaan staan, af naar die planten die de mooiste en langste stelen afleveren én goed houdbaar zijn. ,,Deze planten houden we apart om stekken van te maken. Nu leveren we A1-kwaliteit op de veiling, maar we willen op termijn A1-plus leveren.’’  Het jaarrond telen van vrouwenmantel heeft het Noordwijkerhoutse bedrijf overgenomen van een bedrijf uit Zeeland, dat is overgestapt op de veredeling. De productie gebeurt in de zomermaanden buiten maar verder onder glas. Daarbij is van belang hoeveel licht en warmte de planten krijgen. Daarnaast moeten er, om te kunnen blijven oogsten, wekelijks planten de grond in. ,,We hebben vijf hectare vrouwenmantel staan waarvan we een hectare gebruiken voor het stekken. Dat gebeurt in Polen waar elke plant in vijf stekken wordt gesneden. Die stekken bewaren we in de vriescel waardoor we elke week kunnen planten.’’  Naast vrouwenmantel heeft Win Bloom ook witte en blauwe distels die in Zeeland en steeds meer op de klei bij Abbenes worden geteeld. Ook de distels worden in het bedrijf aan de Pilarenlaan verwerkt.  Speciaal voor de licht prikkende bloemen dragen de werknemers lange mouwen en plastic handschoenen voordat de bloemen op de bosmachine worden gelegd. Daar worden ze netjes afgesneden en voorzien van een elastiekje. Op dezelfde machine worden later op de dag de stelen vrouwenmantel gebost.  Komende zaterdag 12 augustus kan iedereen zelf gaan kijken hoe de teelt van vrouwenmantel en distels verloopt bij het bedrijf aan de Pilarenlaan 75. Er ligt een bootje klaar om bezoekers over te zetten naar het veld met vrouwenmantel.  Behalve bij Win Bloom staan de deuren ook open bij Bouwmeester Vaste Planten aan de Schippersvaartweg, G. Geerlings en Zonen (zantedeschia’s) aan de Leidsevaart, vervoer- en recyclingbedrijf Meeuwenoord Groep en drie mechanisatiebedrijven: Wout Hogervorst VOF aan de Schippersvaartweg én WDM en Warmenhoven Mechanisatie.  Op verschillende plekken zijn extra activiteiten zoals een luchtkussen voor kinderen, een imker en presentaties van Novato, Museum De Zwarte Tulp en natuurvereniging De Geestgronden. De bedrijven zijn open tussen 10 en 16 uur.  9 aug. 2017  nieuwleestijd 7 min  Een wapperende Nederlandse vlag verraadt vanuit de verte dat er in de duinen in natuurgebied Berkheide een klein gebouw ligt verscholen. Paviljoen De Duinen, zoals de pittoreske pleisterplaats tussen Katwijk en Wassenaar heet, telt zijn laatste weken, maar aan de drukte op het terras is daar weinig van te merken.  Een wielrenner loopt met een dienblad met twee koppen koffie en appelgebak met daarop een klodder slagroom naar zijn collega-fietser die op een tuinstoel is neergeploft. Een tafel daarnaast genieten twee kinderen van een fristi en een pannenkoek met stroop en suiker. Vader eet een bolletje kaas, moeder een tosti. ,,Ja, die tosti’s’’, verzucht Aurora de Ruijter, uitbater van de koffietent, met een lach op haar gezicht. ,,Iedereen wilde een paar jaar geleden opeens tosti’s, dus toen zijn wij daar ook maar mee begonnen.’’  Paviljoen De Duinen, een oud houten gebouwtje middenin het duingebied, gaat terug naar het jaar 1953. Jacobus de Ruijter, Aurora’s schoonvader, begon met de verkoop van ijs vanuit een wagen tegenover hotel Duinoord bij Wassenaarse Slag. Nog geen jaar later kreeg hij een vergunning voor een standplaats in de duinen, op de plek waar nu het huidige paviljoen van Staatsbosbeheer staat. Hij zette daar een kiosk neer, bouwde een fietsenstalling en een klein terras. Het pand werd in de jaren daarna langzaam uitgebouwd. Voor menig fietser en wandelaar uit Katwijk, Noordwijk, Scheveningen, maar ook Leiden is een stop bij De Duinen sindsdien vaste prik. ,,Ik heb het publiek de laatste jaren zien veranderen. Eerst waren mijn gasten vrij jong, maar sinds die elektrische fietsen zo in trek zijn, zitten er ook weer veel ouderen op het terras.’’  De Wassenaarse heeft de laatste tien jaar moeten opboksen tegen de steeds groter wordende paviljoens op het strand. ,,Die zijn zó imposant. Hun keuken is even groot als mijn zaak’’, zegt ze licht verontwaardigd. De ligging van De Duinen is prachtig, maar ook lastig voor een ondernemer, weet ze. ,,We kunnen weinig veranderen, omdat het paviljoen in de duinen staat en Staatsbosbeheer eigenaar is. Ik snap dat wel, we staan toch in een natuurmonument.’’ Ook is het paviljoen onbereikbaar met de auto, alleen zij heeft een vergunning. De koffietent is daarom altijd simpel gebleven, verklaart ze. Geen luxe menukaart en te veel poespas, maar ’gewoon een gezellige plek’ waar voorbijgangers terecht kunnen voor broodje kroket of tonijn, een zakje chips of een borrel.  Er zijn klanten die voor De Ruijter actie willen gaan voeren. ,,Ze denken dat ik ziek ben of hier weg moet van Staatsbosbeheer, maar dat is helemaal niet zo. Ik wil zelf stoppen! Ik ben bijna zeventig en vind het genoeg geweest.’’ In haar zoon Marc (37), die van jongs af aan meedraait, heeft ze geen opvolger gevonden. ,,De horeca is hem met de paplepel ingegoten, maar hij wil nu iets anders gaan doen. Tja, dan houdt het op.’’  Ze weet nog goed dat haar man voor hem als 12-jarige een karretje had gemaakt en hij alleen ijs mocht gaan verkopen. ,,Je krijgt tien procent van de omzet, zei hij tegen Marc. En wat denk je? Hij verdiende die dag achthonderd gulden. Tachtig gulden mocht hij dus in eigen zak steken. Mart vond dat eigenlijk te veel. ’Nee pap, beloofd is beloofd’, reageerde mijn zoon.’’  De Ruijter en haar man Mart namen de zaak in 1970 over toen Jacobus, haar schoonvader, overleed bij een verkeersongeluk. Ze is van oorsprong Spaans, wat nog goed is te horen. De Ruijter en haar man ontmoetten elkaar tijdens een vakantie op een van de Canarische Eilanden. ,,Ik was 27 en hij 26 jaar’’, herinnert ze zich nog goed. ,,We werden verliefd en in de jaren die volgden, schreven we elkaar brieven of belden we.’’  Na twee jaar besloot ze permanent naar Nederland te verhuizen. ,,Ik vond dat geen moeilijke stap. Ik heb ook nooit heimwee gehad’’, zegt ze vastberaden. ,,De meeste Spanjaarden hebben moeite met het Nederlandse weer, maar ik niet. In het noorden van Spanje, waar ik vandaan kom, regent het ook veel. Al is het daar wel wat warmer’’, moet De Ruijter bekennen. ,,Ik blijf Spaans totdat ik doodga, dat staat mijn paspoort. Maar als ik daar op vakantie ben, mis ik mijn huis in Wassenaar erg. Ik woon zo leuk en heb fijne buren.’’  Mart de Ruijter was jaren het gezicht van het paviljoen. In 1975 werd een nieuwe koffietent gebouwd en werd de slogan ’De koffie is klaar’, die ook nog steeds op een bord aan het fietspad staat geschreven. In 1996 overleed ook hij plotseling, als gevolg van een gescheurde aorta. ,,Ik heb geprobeerd de draad snel op te pakken’’, zegt zij daarover. ,,Mijn man was bezig met een nieuw gebouw, dat heb ik laten afmaken. Ook hadden we nog een snackbar, De Spaanse Ruijter. Die heb ik verkocht. De organisatie Horeca Nederland adviseerde mij om te kiezen: het paviljoen in de duinen of de snackbar in het dorp. Anders zou het voor mij en mijn zoon niet haalbaar zijn. Ik koos voor het paviljoen, natuurlijk. Hier heb je tijd om met de gasten een praatje te maken. Voor de snackbar stond altijd een rij. Mij veel te druk.’’  Naast de ingang staat op een krijtbord met grote letters: ’Op 31 augustus zal Paviljoen De Duinen ophouden te bestaan’. Klanten die naar binnen willen lopen voor een toiletbezoek blijven even staan en reageren verbaasd op het nieuws. ,,Ik kwam hier al vanaf mijn zevende’’, zegt een oudere dame. ,,Niet om iets te drinken, want daar hadden we toen het geld niet voor. Maar we kwamen altijd even kijken en bramen plukken. Echt jammer dat ze stopt. Ik hoop dat het paviljoen niet verdwijnt.’’  De Ruijter heeft nooit overwogen om eerder afscheid te nemen van de horeca. ,,Het is een druk bestaan, maar ik vind het werk leuk. Ik ga door totdat ik 70 jaar ben, heb ik altijd gezegd. Mij zie je straks niet achter de geraniums verdwijnen, hoor. Ik heb heel veel plannen.’’ Zo wil ze een cursus Nederlands gaan volgen. Hoewel ze sinds de jaren ’50 in Nederland woont, heeft ze toch nog moeite met de taal. Ze spreekt Nederlands, maar heeft dat nooit goed leren lezen en schrijven. Iets wat ze heel graag wil.  Rouwig is ze niet dat de koffie voor haar nu écht klaar is. ,,Het is goed zo. Ik weet nog niet wat ik het meest ga missen. Vraag me dat over een jaar nog maar eens.’’  Paviljoen De Duinen klinkt eigenlijk wat te chic voor de horecaonderneming, vindt Gerrit Van Ommering, die in het boek Bijzonder Berkheide dat onlangs is uitgebracht, een hoofdstuk aan de koffietent heeft gewijd. ,,Dat bedoel ik niet denigrerend, maar liefkozend’’, benadrukt hij. ,,Het is klein, lekker informeel. Een soort huiskamer. Het leuke aan De Duinen is juist dat het een heel andere beleving is dan op het strand.’’  Hoewel Mart de Ruijter, de man van Aurora, al ruim twintig jaar geleden is overleden, wordt zijn naam nog geregeld genoemd. ,,Ik ga even naar Mart, wordt door veel mensen gezegd als ze bij De Duinen koffie gaan drinken’’, weet Van Ommering die in de jarig ’80 als student biologie wekelijks in het gebied was te vinden.  Hij deed daar onderzoek naar de begroeiing van kwelplassen. ,,Voor mij was het paviljoen altijd een zeer welkome voorziening. Voor een praatje, een toiletbezoek, of om met slecht weer even te schuilen. Ik nam dan uiteraard een appelpunt en een kop thee of een spaatje rood.’’  ,,Het gebouw heeft een prachtige ligging, maar is ook afgeschreven’’, zegt hij over de staat van de koffietent. ,,De elektriciteitsvoorziening is goed, maar voor water wordt een pomp gebruikt. Riolering is er niet, eens in de paar weken wordt een put leeggezogen. En het pand is oud. Als het paviljoen een nieuwe huurder krijgt, moet er een nieuw gebouw komen, ben ik bang.’’  Edwin Huge, voormalige boswachter bij Staatsbosbeheer in Hollands Duin, herinnert zich nog goed hoe De Duinen er bijstond toen hij in 1977 in Berkheide kwam werken. ,,Een bouwval. De kiosk was uitgegroeid naar een steeds groter pand. Staatsbosbeheer heeft toen een mooi gebouw neergezet en familie De Ruijter werd huurder.’’  Het is eigenlijk uniek dat er in een beschermd natuurgebied een horecaonderneming is te vinden. ,,Tegenwoordig kun je dat vergeten. Niemand krijgt daar in een waterwinningsgebied nog een vergunning voor’’, weet Huge. ,,In die tijd mocht je in dat deel recreëren als het te koud was op het strand. Mart ging daar dan met zijn ijskar staan.’’  Huge dronk er geregeld koffie en kent de familie De Ruijter door zijn werk goed. ,,Mart de Ruijter was een kleurrijk figuur. Onafhankelijk en vrijgevochten. Voor Staatsbosbeheer was dat soms best lastig om mee om te gaan. We hadden tegenstrijdige doelen: recreatie en behoud van natuur. Hij wilde ’s avonds open, een groter terras, een windscherm, een extra vlaggenmast. Wij hadden andere belangen. Het is een kwetsbaar gebied.’’  Door de verhalen van Aurora en Mart de Ruijter ging Huge een keer op vakantie naar Spanje. Zeventien jaar geleden verhuisde hij met zijn vrouw permanent naar het zuiden van Europa. ,,Dat komt toch een beetje door hun. Aurora belde me laatst op: of ik op het afscheidsfeest wil komen.’’  Staatsbosbeheer, eigenaar van het paviljoen in het Wassenaarse natuurgebied, gaat op zoek naar een nieuwe exploitant voor De Duinen. De nieuwe huurder mag het paviljoen verbouwen, maar niet uitbreiden. Toen bekend werd dat Aurora de Ruijter zou gaan stoppen, is besproken wat er in de toekomst met het pand gaat gebeuren.  ,,Bij Berkheide was de afweging: geven we de locatie terug aan de natuur door het paviljoen te slopen, of maken we mét het paviljoen de natuur beter beleefbaar voor mensen’’, legt een woordvoerder uit. ,,Bij Berkheide hebben ervoor gekozen een nieuwe exploitant te zoeken, omdat de nadelige impact op de natuur niet zo groot is. Dat laatste komt vooral omdat er toch al een doorgaand fietspad langs loopt en in die zin de ruimte al door recreanten wordt gebruikt. Bovendien is het paviljoen een bekende pleisterplaats voor mensen uit de omgeving.’’  8 aug. 2017  nieuwleestijd 1 min  1 min leestijd  Alieke Hoogenboom8 aug. 2017  Restaurant De Zwaan op het Duinplein in Katwijk aan Zee is voor de tweede keer in korte tijd failliet verklaard. Een grote verrassing is dat niet, want in april liet pandeigenaar Henk Wagemaker al weten beslag te laten leggen op de spullen. De rekeningen zouden al maanden niet zijn betaald.  Het gebouw op het Duinplein aan de Boulevard staat nu te koop. ,,Er zijn al geïnteresseerden die een heel uniek plan hebben om van de plaats waar De Zwaan nu staat, een mooi geheel te maken’’, zegt Wagemaker, die enthousiast is maar verder niet over het plan wil uitweiden. ,,We zijn nog met elkaar in gesprek’’, verklaart hij.  Wagemaker was tot achttien jaar geleden eigenaar van restaurant De Zwaan. Hij ging met pensioen en zijn zwager en zoon hebben de zaak toen voortgezet. ,,Daarna zijn we het pand gaan verhuren. De muren zijn dus nog steeds van ons, zeg ik altijd maar.’’  Het restaurant kreeg het door kustversterking zwaar. ,,We zijn letterlijk en figuurlijk in een valkuil terecht gekomen’’, vindt hij. ,,Ik wist dat er problemen zouden komen, maar het viel extra nadelig uit omdat de bouw bij De Zwaan is begonnen en geëindigd. We hebben geen nadeelcompensatie gehad.’’  De laatste exploitanten is het niet gelukt het restaurant op de ’nieuwe’ plek - verstopt in het duin - succesvol te maken. ,,Ik wil voor de gemeenschap dat die plek weer mooi wordt’’, zegt Wagemaker. ,,Als het vroeger op televisie over Katwijk aan Zee ging, werden altijd de Oude Kerk, Vuurbaak en De Zwaan genoemd. Het restaurant was een eyecatcher, een icoon, dat nu verstopt is. Eeuwig zonde.’’  De gemeente Katwijk laat weten de ontwikkelingen rondom De Zwaan met interesse te volgen. Of de verkoop van het pand kansen biedt voor het Natuurcentrum dat graag een plek wil op het Duinplein, kan de woordvoerder niet zeggen. ,,De gemeente is ruimtelijk betrokken als het om het bestemmingsplan en de financiering van het gebouw gaat, maar het zoeken naar een geschikte locatie ligt bij het Natuurcentrum zelf.’’  Onlangs werd bekend dat er voor de vrijwilligersorganisatie geen plek is naast het DunaAtelier, dat begin volgend jaar naar het plein verhuist. De gemeente Katwijk wil dat op die plaats ook ruimte overblijft voor evenementen.  8 aug. 2017  nieuwleestijd 1 min  1 min leestijd  Peter van der Hulst8 aug. 2017  Het plan voor vier windmolens op de parkeerterreinen langs de provinciale weg N206 kan zeker niet op korte termijn worden gerealiseerd. Het project dat de naam ’Twin Mills’ heeft meegekregen past niet binnen bestaand provinciaal beleid. De gemeente maakt dat duidelijk in een brief aan de gemeenteraad.  Het ontwerp van Lambert en Mieke Janson voorziet niet alleen in de opwekking van groene stroom. Naast de turbines - twee nabij industrieterrein Klei-Oost en twee nabij Leeweg/Bronsgeesterweg - zien zij ook mogelijkheden voor recreatie en de vestiging van een educatief centrum.  Buren zien de plaatsing van windmolens zo dicht bij hun huis niet zitten. Zij vrezen aantasting van het open landschap en wendden zich tot de gemeente. Daarbij wezen zij op de grote turbines die bij AkzoNobel in Sassenheim, met instemming van de provincie, worden geplaatst. Naar aanleiding van die reactie wenste CDA’er Theo Alkemade van het college van burgemeester en wethouders uitleg over de provinciale regels.  Daaruit blijkt dat een windpark langs de N206 niet in de huidige provinciale plannen voorkomt. Zuid-Holland wil over drie jaar 735 MegaWatt aan windenergie gerealiseerd hebben. Om dat doel te halen zijn in de Visie Ruimte en Mobiliteit specifieke gebieden aangewezen waar de molens kunnen worden geplaatst. ,,In de omgeving van Noordwijk zijn dat de locaties nabij het Valkenburgse Meer in Katwijk en AkzoNobel in Sassenheim’’, aldus het college. Het ontwerp voor een windpark langs de N206 is daarin niet vermeld.  Het plan voor vier turbines van elk ongeveer twee MegaWatt voldoet evenmin aan de afspraken die de gemeenten onderling hebben gemaakt in de Intergemeentelijke Structuurvisie Greenport 2016. ,,Dit vanwege de negatieve landschappelijke effecten van dergelijke bouwwerken op de landelijke omgeving’’, aldus het college.  7 aug. 2017  nieuwleestijd 1 min  Juni 2014: provincie en regiogemeenten vieren het plan om recreatiegebieden over te dragen.  Peter van der Hulst7 aug. 2017  De PvdA in Teylingen wil weten wanneer er duidelijkheid komt over de toekomst van de Kagerzoom en de Broek- en Simontjespolder. Dit jaar is een enquête onder ruim duizend mensen gehouden en zijn er twee bijeenkomsten geweest met kenners en gebruikers over de toekomst van de polder. De PvdA wil nu weten hoe het ervoor staat en daarom heeft raadslid Joost van Doesburg achttien schriftelijke vragen aan het college van burgemeester en wethouders gesteld.  Teylingen kreeg in 2014 het gebied tussen de Leidse Merenwijk en de Kagerplassen in bezit. De voorwaarde die de provincie stelde, was wel dat het gebied een ’kwaliteitsverbetering’ zou ondergaan. Middels de enquête en twee bijeenkomsten zijn de meningen van inwoners en direct betrokkenen gepeild. De PvdA wil weten wanneer de resultaten worden gepresenteerd.  In de lijst met vragen wijst de fractie erop dat een ruime meerderheid - 96 procent - in de enquête heeft aangegeven het gebied te willen laten zoals dat nu is. De socialisten delen dat standpunt. ,,Is het college het met de PvdA eens dat we als gemeente ons moeten inzetten om het cultuurhistorische polderlandschap, zoals de Kagerzoom en de Broek- en Simontjespolder, moeten conserveren voor de toekomstige generaties?’’, stelt Van Doesburg.  Het verbaast de PvdA dat tijdens de eerste participatieavond Golfclub Kagerzoom onder meer plannen voor uitbreiding van de baan met twee nieuwe holes heeft mogen toelichten. ,,Het zou een algemene introductie worden en ineens mocht de golfclub als een duveltje uit een doosje het plan toelichten. Partijen met andere belangen kregen die gelegenheid tijdens de tweede avond niet’’, zegt Van Doesburg. Hij wil ook weten of een landschapsarchitect de opdracht heeft gekregen om een nieuw ontwerp te maken voor het gebied.  Het raadslid vreest dat het college met de inspraakbijeenkomsten legitimiteit zoekt voor een grote en ingrijpende verandering die de cultuurhistorische waarde van de Broek- en Simontjespolder zal vernietigen.  7 aug. 2017  nieuwleestijd 1 min  De opbouw van de tentoonstelling vorig jaar. Toen was het thema ’150 jaar badplaats, nu is dat ’European City of Sport’.  Peter van der Hulst7 aug. 2017  Het jaarlijkse Bloemenfestival Noordwijk haakt dit jaar aan bij het thema ’European City of Sport’. Een titel die de badplaats na een uitverkiezing door de Europese Unie een jaar lang mag voeren. De bloemententoonstelling wordt om die reden woensdag geopend door Noordwijker en voormalig coach van onder meer het Nederlands elftal, Louis van Gaal.  De NH Kapel aan de Hoofdstraat verandert deze week in een zee van kleuren. Daar zorgen niet alleen de duizenden bloemen voor die in vele decoratieve stukken worden verwerkt, maar ook tal van sporttenues. Kleurrijke shirtjes verwijzen naar de vele sporten die in Noordwijk worden beoefend. In de bloemstukken zijn daarnaast op kleine schaal attributen als een voetbal, badmintonshuttle, bowlingbal of een tennisbal verwerkt.  Vorig jaar haakte het Bloemenfestival voor het eerst bij het gemeentelijke thema aan. Destijds werd aandacht besteed aan het motto ’150 jaar badplaats’. ,,Dat is ons goed bevallen, vandaar dat we het dit jaar met European City of Sport weer doen’’, zegt Marjolijn van der Jagt van de organiserende Stichting Bloemenzee.  De arrangementen worden ook dit jaar samengesteld door Jessica Keet. Zij heeft bij het maken van de grote toeven keus uit vele variëteiten. Naast gladiolen, lelies en bijzondere dahlia’s kan ze beschikken over rozen, calla’s, hortensia’s en soorten als agapanthus en canna.  De tijd om van dat alles wat moois te maken, is de laatste jaren beperkt. Op verzoek van de winkeliers in de Hoofdstraat begint de tentoonstelling nu al op woensdagmiddag, waardoor Keet met haar team alleen de maandag en dinsdag heeft om op te bouwen.  De openingstijden van de expo zijn dit jaar verruimd. De kapel gaat zo komende zondag twee uur eerder open. Daardoor zijn er wel extra vrijwilligers nodig. Geen overbodige luxe, want de belangstelling van met name Duitse toeristen is groot. ,,Op de zaterdag, als ook het corso is, komen er al duizenden bezoekers. Die mensen maken ook steeds meer foto’s. Dan doen ze een stapje opzij en staan ze, voordat je het weet, op een ander bloemstuk. Daar zien de hostesses op toe’’, aldus Van der Jagt.  Het Bloemenfestival Noordwijk in de NH Kapel aan de Hoofdstraat duurt van 9 tot en met 13 augustus. De openingstijden zijn: woensdag 12.00 tot 21.00 uur, donderdag tot en met zaterdag 10.00 tot 21.00 uur, zondag 10.00 tot 17.00 uur. De entree is gratis.  Snorkelen in een baai als deze blijft tricky. „De golven komen bij hoog water over het rif heen, waardoor er stroming ontstaat die je zo de zee in trekt.’’  Gijs Hardeman5 aug. 2017  Aan tafel bij Elise Padding (29) en Rick Stadler (36) in een restaurant in St. Lucia, aan de Zuid-Afrikaanse oostkust, is het soms lastig te volgen waar het stel het over heeft. Hij spreekt van huis uit Afrikaans, de Zuid-Afrikaanse taal die veel weg heeft van het Nederlands en zij praat eigenlijk gewoon Nederlands tegen hem. In de loop der jaren hebben ze die twee talen met elkaar gemixt en nu spreken ze onderling ’Nederkaans’.  Stadler spreekt gelukkig ook Engels en vertelt veel. Over St. Lucia, over het bedrijf en over Elise. Zij is bescheiden en een beetje verlegen, geeft korte antwoorden. Helemaal niet het type dat huis en haard achter zich laat voor een onzeker avontuur. Toch is ze erg gelukkig, want samen zijn ze in balans. Ze runnen een snorkel- en surfbusiness en wonen op een mooie plek in het kleine dorpje aan de oostkust van Zuid-Afrika.  Elise Padding groeide op in Noordwijk, ging naar het Northgo College en studeerde voor Bloem Designer. Ze ontwikkelde haar groene vingers verder in Leiden bij Nieuwenburg Bloem en Lifestyle in de Doezastraat. „Op mijn 22e ging ik voor twee maanden naar Zuid-Afrika om vrijwilligerswerk te doen en even weg te zijn uit ons mooie, maar drukke landje.” En zoals vaker gebeurt, werd ze verliefd op een lokale gids. De ruwe bolster, blanke pit ’met veel bewondering voor de natuur’.  Maar daar waar dit soort verhalen meestal eindigen als vakantieliefde werd het voor Padding iets serieuzer, zij het met een lange pauze. „Eenmaal terug in Nederland ben ik verder gaan studeren voor Floral Top Designer in Houten en vier jaar later kwam ik pas weer in contact met Rick. Het was echt liefde op het tweede gezicht.” De ring om haar vinger bewijst dat ze hebben beloofd bij elkaar te blijven tot de dood hen scheidt.  Rick Stadler is geboren in Pretoria, opgegroeid in de Transvaal, de noordelijkste provincie van Zuid-Afrika. Wild haar, grote blauwe ogen en een ongelooflijk zacht - ’Rick brengt rust in mijn leven’ - karakter. Pas op zijn zestiende zag Stadler voor het eerst de zee, maar bleef de rest van zijn leven op loopafstand van de big blue.  Hij woonde zeven jaar in Ponto d’Ouro, net over de grens in Mozambique. Niet heel toevallig één van de mooiste surfspots van Afrika. Via gidswerk in het natuurpark van Umfolozi Hluhluwe raakte Stadler in St. Lucia verzeild, waar het lot hem aan Padding voorstelde.  Samen delen ze een passie voor alles wat groen is. Daarnaast surft Stadler het liefst elke dag en stilletjes probeert hij Padding aan te steken met deze verslaving. Gelukkig is ze al helemaal gek op snorkelen en dat is op hetzelfde strand als waar ook wordt gesurft. Hij is dus al een eind in de goede richting.  In St. Lucia laten ze hun droomplek zien. Ze zijn pas geleden verhuisd naar een klein tweekamerappartement, maar met een gigantische tuin. „Het hek doen we dicht voor de nijlpaarden, niet voor dieven.”  Het huisje ziet er een beetje uit als een surfshack. Het stel heeft weinig nodig, weinig materialistische wensen en probeert op allerlei manieren een bijdrage aan de wereld te leveren. Bijvoorbeeld door geen vlees te eten en alleen vis van lokale vissers op de braai te gooien.  Op het grasveld voor hun huis staan tientallen plastic zakken gevuld met stekjes en planten. „Het is de start van de Nursery, een kwekerij die we willen runnen vanaf hier. Het begon met een paar kruiden, maar nu staat er veel meer.” De groene vingers zijn dus toch weer aan het werk, ook al brengt dat behoorlijke uitdagingen met zich mee. „Zuid-Afrika kent al jaren een grote droogte. We willen daarom binnenkort een wateropvangsysteem op het dak aanbrengen en al het regenwater opvangen in een grote ton.”  De kwekerij is dus een mooie aanvulling op de snorkel- en surfbusiness, die ze de volgende dag laten zien. Surfen kan alleen bij eb én tijdens de openingstijden van het natuurreservaat. Want om bij het snorkel- en surfstrand in Cape Vidal te komen, rijd je eerst een uur door de Eastern Shores van het IsimangalisoWild Life Park. Onderweg heb je kans op ontmoetingen met olifanten, neushoorns, antilopen, zebra’s en luipaarden.  Cape Vidal is een bijzondere plek, waar de Samango-apen het eten van je bord jatten en je vanuit een coastal forest op een hagelwit strand komt. Daarachter de Indische Oceaan waar walvissen, dolfijnen en haaien de dienst uitmaken.  Een bushbuck komt even wat bladeren oppeuzelen. Padding zet de koffie en Zuid-Afrikaanse rusks (soort beschuitbrokken) klaar, terwijl haar man zijn snorkelinstructie doet. Hij vertelt wat we zoal kunnen zien op zee en waar de gevaren zijn. Snorkelen lijkt simpele, maar op open zee blijft het toch tricky. Zeker in een baai als deze. „De golven komen bij hoog water over het rif heen, waardoor een heel sterke stroming ontstaat, die je zo de zee in trekt.”  Tijdens het snorkelen wijst Stadler de vele kreeften en kleurrijke vissen aan, terwijl Padding foto’s maakt. Het is een simpele, maar erg mooie activiteit en de twee hebben er duidelijk plezier in om mensen mee te nemen. „We zijn ook bezig met plannen voor surfreizen iets noordelijker, maar dat we nu een vergunning van Isimanagliso hebben om dit hier te mogen doen is al fantastisch. Natuurlijk mis ik mijn familie en Nederland, maar er zijn veel mensen die geld opzij zetten om bij ons op bezoek te komen. Dat vind ik nog elke dag bijzonder.”  5 aug. 2017  nieuwleestijd 2 min  2 min leestijd  Alieke Hoogenboom5 aug. 2017  Katwijk scoort hoog op een ranglijst van minst groene gemeenten in Nederland, blijkt uit onderzoek van de Universiteit Wageningen. De gemeente kleurt door in de top vijf te staan felrood op een kaart die is gemaakt aan de hand van de ’Groenindex’. Geen score om trots op te zijn, maar het ligt wel wat genuanceerder, omdat bepaalde factoren niet zijn meegenomen, stelt de gemeente Katwijk  ,,Zo ligt Katwijk te midden van het nieuwe Nationaal Park Hollandse Duinen en direct aan het strand’’, zegt een woordvoerder over het onderzoek waar met satellietbeelden de groene zones in de bebouwde kom in kaart zijn gebracht. Volgens Katwijk zijn er genoeg voorbeelden die illustreren hoe wordt gewerkt aan een ’groene, duurzame en leefbare gemeente’. De renovatie van het Ridderpark, het toekomstige beheer van het recreatiegebied bij het Valkenburgse Meer en deelname aan Operatie Steenbreek dat groene tuinen moet stimuleren.  In de slechte score speelt volgens de woordvoerder verder mee dat woningen van oudsher relatief dicht op elkaar staan en inwoners in de oudere dorpskernen vaak kleine achtertuinen hebben, waar weinig plaats overblijft voor groen. Daarnaast zijn er weinig bomen en planten die het - door de wind en zilte zee - goed doen aan de kust. Door onder meer bloembakken aan lantaarnpalen probeert de gemeente de kustplaats toch fleuriger te maken.  Groene dorpen zijn voor zowel inwoners als dieren van belang, stelt Katwijker Arjan van Duijvenboden, ecoloog en vrijwilliger bij Natuurcentrum Katwijk. ,,Ik merk als ecoloog dat daar soms wat lacherig over wordt gedaan. Natuur is moeilijk in cijfers uit te drukken, waardoor planmakers wellicht makkelijker stenen intekenen dan groen. Een bomenrij planten is niet genoeg, de natuur is gebaat bij een compleet systeem dat de biodiversiteit bevordert.’’ Hij is verbaasd dat Katwijk slechter scoort dan grote steden. ,,Ik denk dat in steden planmatiger wordt gewerkt. In dorpen worden steeds kleine wijkjes gebouwd en wordt achteraf gedacht: daar had mooi een park tussen gepast.’’  Over die biodiversiteit vervolgt hij: ,,Voor dieren is een dorp bij wijze van spreken alleen een woning met huiskamer, maar de keuken - het groen - ontbreekt. Een vogeltje in een tuin heeft niet genoeg aan een nest, maar heeft ook een plek nodig om te badderen, slapen en schuilen. Daarom is het zo belangrijk dat in bewoonde gebieden alles aanwezig is, zoals water, ruigte, struiken en bomen, en dat zo verbinding wordt gelegd tussen natuurgebieden en woonwijken.’’  Van Duijvenboden heeft samen met zijn collega-vrijwilligers van het centrum als doel meer bewustzijn voor de natuur te kweken. ,,Grond is duur en schaars in Katwijk. Inwoners proberen met stenen optimaal gebruik te maken van hun tuin en beseffen lang niet altijd dat dat met planten ook kan. Een groene tuin en een groen dorp, maken gelukkiger.’’  De parkeergarage onder het duin vindt hij een innovatief voorbeeld van hoe in Katwijk met kostbare ruimte en groen is omgegaan. Ook de moerbeibomen in de Princestraat juicht hij toe. ,,Die laten zien dat in de strook achter de Boulevard planten prima kunnen groeien.’’  5 aug. 2017  nieuwleestijd 2 min  Kijken en bekeken worden. Dat is de belangrijkste bezigheid van de duizenden bezoekers van Castlefest dat dit weekeinde rond kasteel Keukenhof plaatsheeft. In bonte outfits paraderen de bezoekers langs de tientallen kraampjes met kleding en sieraden, doen zich te goed aan mede, smoothies en hamburgers, luisteren naar muziek of kletsen bij met nieuwe en oude kennissen.  Het contrast met het gebied rond de Keukenhof is groot. Buiten het kasteelterrein ploeteren fietsers vrijdagmiddag tegen de wind in, een enkel ouder echtpaar pauzeert op een bankje en op de velden worden zomerbloemen geoogst en stuivende velden klaargemaakt voor een nieuw bollenseizoen. Vanaf het parkeerterrein van Keukenhof trekt een bonte stoet van elfen, tovenaars, jonkvrouwen, middeleeuwers, eenhoorns en andere fabeldieren, Vikingen, ijzeren Heinen, monniken, ridders en wastelanders in allerlei varianten richting het kasteel. Haardossen in alle kleuren van de regenboog, nekken behangen met symbolen en soms met gevaarlijk uitziende wapens als kruisbogen en knotsen.  De 4-jarige Gabriel uit ’s-Gravenland torst een zwaard mee. Hij is voor de tweede keer op Castlefest en wil maar één ding en dat is vechten. Hij krijgt zijn zin want de veel grotere Rigo wil zijn krachten wel meten de dappere kleuter. Gabriel mept er met zijn zachte LARP-zwaard lustig op los maar schrikt als Rigo een mes trekt. „Is dat een echt mes”, vraagt hij timide terwijl hij een flinke afstand bewaart tussen zichzelf en zijn tegenstander. Pas als Rigo geruststellend nee schudt, gaat het gevecht door. Gabriel wint glansrijk, wordt tot ridder geslagen en krijgt gelijk de opdracht om ’heilig’ water te halen voor een blauwharige jonkvrouw en zo haar leven te redden. „Maar hoe drink je heilig water”, vraagt de kersverse ridder nog, maar gaat dan samen met moeder Tanja op pad.  De meeste andere bezoekers zijn vredelievender. De studente grafische vormgeving Robin Reichert uit Breda is met haar vriend Bart als wastelander verkleed. „Heerlijk om even helemaal jezelf te zijn. Hier waarderen ze je outfit en je maakt nieuwe vrienden”, zegt ze terwijl ze Mino, een blauwe drakenlynx uit Utrecht, voorstelt. Ook de Sassenheimse Cindy en haar vriend Vin uit Gouda met hun Jules Verne-fantasie outfit vinden het heerlijk om met hun creaties te pronken. „Maar we komen ook om muziek te luisteren en naar andere mensen kijken.” Lisa Hopman uit Haarlem en Odette van Elen uit Vogelenzang trekken met hun blauwe jurken en hertengeweien veel bekijks. „Waarom hertjes? Odette kreeg veel nepbloemen op haar stageplek en daar heeft ze de plastic hertengeweien mee versierd. De jurken hebben we gekocht.” Het duo is gek op verkleden. Lisa: „Toen ik klein was had ik al een grote doos met jurken met oma. Nu verkleden we ons voor de festivals. We maken veel zelf en genieten als mensen naar ons kijken.”  Castlefest duurt tot en met zondag. Alleen voor de laatste dag zijn nog kaarten te koop.  4 aug. 2017  nieuwleestijd 1 min  Het aanzicht van de Koningin Wilhelmina Boulevard in Noordwijk zal de komende jaren veranderen. Grootschalige bouwplannen en de mogelijke aanleg van een parkeergarage bieden de gemeente de gelegenheid om deze toeristische straat op te knappen. Vooruitlopend op die facelift zijn alvast simpele maatregelen genomen om de boulevard aantrekkelijker te maken. Zo zijn er parkeerplekken voor fietsen gekomen en golfbanken.  Als onderdeel van vele gesprekken over de toekomstige inrichting van de badplaats, is ook gekeken naar wat wenselijk is op de boulevard. Tijdens die discussie zijn ook suggesties gedaan om de straat met eenvoudige ingrepen sneller aantrekkelijker te maken. Zo kwamen er vorig jaar al vijf watertappunten en een vindboom om gevonden artikelen in te hangen. Ook werden speciaal voor Noordwijk twee golfbanken ontworpen. Niet alleen handig om op te zitten, maar ook een leuk object voor spelende kinderen. Met de plaatsing van houten constructies waartegen fietsen kunnen worden gestald, is het project nu afgerond.  Toch hebben niet alle ideeën dit jaar een vervolg gekregen. Zo werd het initiatief waarbij hostesses actief informatie verstrekten aan toeristen niet door iedereen gewaardeerd. De gasten bleken, na het sluiten van het bezoekerscentrum van Noordwijk Marketing toch behoefte te hebben aan een vast informatiepunt. Met de opening van een VVV-kantoor in Museum Noordwijk is daaraan inmiddels tegemoet gekomen.  Ook de plaatsing van twee pop-upkiosken in een kleine en grote zeecontainer leidde tot verdeelde reacties. Zo stonden ze te ver van de winkels in de Hoofdstraat en sloten de openingstijden niet goed aan bij die van de horecagelegenheden op de boulevard. Ook was het niet wenselijk dat de kiosken evenementen in de weg zouden staan.  Voor dit jaar is daarom gekeken naar kiosken op het trottoir bij het Gat van Palace, maar ondernemers bleken er niet voor te porren. Mede omdat de verkoop van eten en drinken niet was toegestaan. Daarnaast bleken de kosten voor huur en het aantrekkelijk maken van de container te hoog. Vooral omdat de kiosken maar twee maanden open zijn.  Wel een groot succes is het flexibele theater waarin de Stichting Kunstklank al de eerste uitvoeringen heeft gegeven. Aan alle voorzieningen tezamen was Noordwijk ruim anderhalve ton kwijt.  4 aug. 2017  nieuwleestijd 2 min  Harold Meijer en Marlou ter Horst hebben ruim twee weken de Berlijnse Dominik en Jylien in huis.  Annemieke Windt4 aug. 2017  Het moet even wennen zijn voor de achtjarige Dominik en Jylien uit Berlijn. De twee jongens logeren via Europa Kinderhulp bij Harold Meijer en Marlou ter Horst, waar ze naar hartenlust buiten kunnen ravotten.  De twee jongens zijn wat vroeger ’bleekneusjes’ werd genoemd. Kinderen uit de grote stad die het thuis moeilijk hebben. ,,Ze wonen in die grote grauwe Oost-Duitse flats met een paar speeltoestellen ertussen. Jylien vertelde dat zijn grootste droom is dat ze een balkon krijgen. De moeder van Dominik werkt lange dagen en is weinig thuis. Hij komt thuis wanneer het uitkomt en zorgt voor zijn eigen eten”, vertelt Meijer. ,,Hier hebben ze ineens structuur en worden ze tot de orde geroepen als dat nodig is.”  Het is de eerste keer dat Meijer en Ter Horst gastouder zijn. ,,We hebben samen vijf kinderen en die zijn allemaal het huis uit. Ik las erover in een lokale krant en het leek me wel een goed idee”, vertelt Ter Horst. ,,Het is een manier om iets terug te doen voor andere mensen’’, valt Meijer haar bij. De twee jongens zijn sinds vorige week bij ze in huis. ,,Ze kenden elkaar van te voren nog niet. Wij dachten dat het beter was om twee kinderen hier te laten logeren, omdat ze dan samen kunnen spelen.”  Voor Europa Kinderhulp is het belangrijk dat gastouders de kinderen een paar jaar achter elkaar kunnen ontvangen om zo een positieve invloed op hun leven te kunnen hebben, legt Meijer uit. ,,Het lijkt cynisch, dat je kinderen een paar weken in huis neemt, ze een heel ander leven laat zien en ze dan weer naar huis stuurt. Maar het gaat erom dat we een band opbouwen en ze een ander venster op de wereld kunnen bieden. Dat het leven wat ze nu hebben, niet zo hoeft te blijven. Uit de verhalen die we hebben gehoord, blijkt dat de vakanties een positieve invloed op het leven van de kinderen kunnen hebben.”  Dominik en Jylien lijken het goed met elkaar te kunnen vinden. Ze voetballen in de grote tuin, bouwen met Lego of maken ruzie als de bal in het water belandt. Als ze iets niet zint, dan willen ze graag via Ter Horst verhaal halen. ,,Jullie moeten het samen oplossen”, houdt die ze voor, terwijl ze even het Duitse woord voor ’klikspaan’ opzoekt. ,,Ze zijn thuis weinig gewend. Er is geen structuur in hun leven. Ze komen naar huis wanneer het hun uitkomt. Ze komen aandacht te kort.”  Van de organisatie hoeven de gastouders niets bijzonders met de kinderen te doen. ,,Maar we hebben van Hotel van Oranje in Noordwijk zwemlessen aangeboden gekregen, dus we gaan iedere dag naar het zwembad. Dominik durft niet te zwemmen. Een vriendin had kaarten voor een attractiepark dus daar gaan we ook nog naartoe”, vertelt Ter Horst. Verder blijkt de speeltuin in De Zilk voor de twee al een heel avontuur te zijn. ,,Die houden we op het programma.’’  3 aug. 2017  nieuwleestijd 2 min  2 min leestijd  Ed Olivier3 aug. 2017  Eén tentje in brand, een zomerstorm en een paar ambulanceritten. Dat is de calamiteitenscore van twaalf jaar Castlefest op het Landgoed Keukenhof. Voor de dertiende editie die vanavond van start gaat oefende de Lissese brandweer deze week voor het eerst met de tientallen vrijwillige hulpverleners van Castefest.  Lissenaren kijken er niet meer vreemd van op als ze begin augustus voor de kassa van de supermarkt tussen een heks en een trol staan. Wel is het zaak om op tijd de weekboodschappen in huis te halen, weet burgemeester Lies Spruit inmiddels. In het Castlefestweekeinde is het erg druk in het dorp. Het driedaagse festival zit dicht tegen het maximale aantal bezoekers van 15.000 per dag aan; er worden dit jaar ruim 40.000 bezoekers verwacht. Losse kaarten voor zaterdag zijn al uitverkocht.  In 2005 organiseerden Mark, Natasja en Rob van der Stelt het middeleeuwse fantasyfestival voor het eerst in Lisse. Dat trok toen al 3.500 bezoekers. Sinds 2011 kan er ook op Landgoed Keukenhof worden gekampeerd. Vijfduizend mensen – inclusief de 700 vrijwilligers – maken daar gebruik van. Sinds 2015 is er ook een drukbezochte wintereditie van Castlefest.  „Het is geen verkleedpartijtje”, zegt Natasja. „Centraal staat de vraag in wat voor wereld je eigenlijk zou willen leven. Niemand wordt hier uitgelachen.” Kijken en bekeken worden; intussen ook door honderden bermtoeristen die op de route naar het festivalterrein neerstrijken, soms compleet met klapstoeltjes en koelbox.  Traditioneel begint het Castlefest met een openingsconcert op donderdagavond en wordt het Keltische oogstfeest – gewijd aan de zonnegod Lugh – gevierd op zaterdag. Bezoekers kunnen hun ’offers’ in de vorm van wensen, bloemen, gedichtjes, haarplukjes of zelfs röntgenfoto’s achterlaten in een vier meter hoge pop van gevlochten wilgentenen. Een ’Wicker Man’, dit jaar met de naam ’New Dawn’. „Nu we het jaar 9, een jaar van voltooiing, verandering en transformatie achter ons laten, dankbaar voor de lessen die we mogen hebben ervaren, is het tijd voor een nieuw begin”, legt Femke van Hilten van de organisatie uit. Als afsluiting van dit ritueel gaat de pop zaterdagavond in vlammen op.  Burgemeester Spruit volgt de brandweeroefening op dinsdagavond met belangstelling. Er is op de vrijwilligerscamping iets fout gegaan in de keuken en de vrijwillige hulpverleners zijn al druk in de weer met drie slachtoffers als de Lissese brandweer arriveert. Ademhalingsproblemen, brandwonden en een beenwond. De hulpdiensten zijn door duidelijk herkenbare bhv’ers langs één van de zeven calamiteitenroutes naar de brandhaard gedirigeerd. „Toezicht, beveiliging en EHBO zitten voor het derde jaar bij elkaar in de centrale commandopost. Dat werkt erg goed”, vertelt vrijwillige bhv’er Stef.  Lies Spruit stelt tevreden vast dat de oefening goed verloopt. „Castlefest heeft een strakke, professionele organisatie. Daarom durft de gemeente Lisse het aan; wij hebben zelf ook goede mensen bij de politie en brandweer. Alles is terdege voorbereid. Er zijn overal scenario’s voor, met zichtbare en onzichtbare veiligheidsmaatregelen. Maar je moet natuurlijk alert blijven. Ik blijf ook altijd in de buurt en op maandagochtend na het festival ben ik natuurlijk elk jaar weer blij dat alles goed verlopen is.”  2 aug. 2017  nieuwleestijd 1 min  De fietscoaches die strandbezoekers moeten wijzen op het goed parkeren van tweewielers bij de strandafgangen in Katwijk, worden op warme dagen niet op zondag ingezet, en dat stuit de lokale VVD-fractie tegen de borst.  ,,Op doordeweekse dagen staat veiligheid voorop, maar op zondag blijkbaar niet, terwijl die dag net zo belangrijk is. Daarin zou geen verschil moeten zijn’’, zegt VVD-raadslid Annette Brul-van Egmond die daarover aan het Katwijkse college van burgemeester en wethouders schriftelijke vragen heeft gesteld. De gemeente Katwijk zet de fietscoaches - een proef tot en met 24 september - niet op zondag in, omdat gemeenteambtenaren op die dag niet werken.  ,,De gemeente laat wat betreft de veiligheid daar in onze ogen een steek vallen’’, vindt het raadslid. De VVD-fractie wil onder meer weten of het Katwijkse gemeentebestuur kan garanderen dat er op zondag geen problemen zijn en welke maatregelen zijn genomen om de hulpverlening op die specifieke dag niet in gevaar te brengen.  Het is de bedoeling dat de fietscoaches die bij afgangen staan, strandbezoekers bewust maken dat de wegen vrij moeten blijven voor hulpdiensten. Op drukke dagen komt het vaak voor dat het strand onvoldoende bereikbaar is.  Het raadslid is voorstander van een bewaakte fietsenstalling aan de kust. Ze steunde dan ook de motie van Hart voor Katwijk die pleit voor een proef met een dergelijke fietsenstalling, ook om diefstal tegen te gaan. De motie heeft het niet gehaald, maar wethouder Jacco Knape heeft de raadsleden vorige maand wel beloofd te onderzoeken of er plek voor is in het centrum. ,,We stimuleren mensen naar Katwijk te komen en dat op de fiets te doen, maar dan moet je daar wel in faciliteren en zorgen dat bezoekers normaal hun fiets kwijt kunnen. Daar moet prioriteit aan worden gegeven’’, stelt Brul-van Egmond.  De VVD-fractie is van plan - als de gemeente besluit de proefdagen niet aan te passen - zelf op een drukke zondagmiddag bij een strandafgang te gaan staan.  2 aug. 2017  nieuwleestijd 1 min  1 min leestijd  Peter van der Hulst2 aug. 2017  De albino zeehond die maandagmiddag op het strand van Noordwijk is gevonden, maakt het naar omstandigheden goed. ,,De prognose is hoopvol’’, zegt Arnout de Vries, manager van het Zeehondencentrum Pieterburen, waar het onfortuinlijke diertje nu wordt verzorgd.  Het publiek kan de bijzondere gast sinds dinsdag aanschouwen. Zelfs voor De Vries is het een zeer bijzonder exemplaar. Gemiddeld een keer per jaar heeft het centrum wel een zwarte zeehond - met een teveel aan pigment - te gast. En een keer eerder verzorgde Pieterburen een volledige albino. Maar een gedeeltelijke albino, dat is zelfs voor de doorgewinterde medewerker een unicum. ,,Dit diertje is eigenlijk nog bijzonderder. Ze heeft een rode neus, rode nagels, maar weer een zwarte neus. Ook haar vacht heeft een redelijk normale kleur.’’ Naar de bijzonderheden van het diertje kan hij slechts gissen. ,,We moeten nog onderzoek doen naar de genetische factoren.’’  Het verzinnen van een naam voor het vrouwtje laat De Vries graag aan het publiek over. ,,Mensen die een symbolische adoptie doen - bijvoorbeeld met de donatie van een emmertje vis van vijf euro - kunnen een suggestie doen.’’ De naamgever kan zo mogelijk ook de vrijlating van de zeehond bijwonen.  Vanwege de tere gezondheid ligt het vrouwtje nu nog veilig achter glas. Vooral de wond in het gehemelte vraagt voortdurende aandacht van de medewerkers van het centrum. ,,Ze heeft daar een ontsteking zitten en ook haar lip is gezwollen. De wond zit dicht bij de luchtwegen en ook de hersenen. Voorkomen moet worden dat de ontsteking daarnaar overslaat’’, aldus De Vries.  Over het ontstaan van de verwondingen bij het ongeveer twee maanden oude vrouwtje heeft de medewerker van het Groningse centrum slechts een vermoeden. ,,Op zo’n jonge leeftijd moeten ze nog leren om voedsel te vangen. Dan kan het zijn dat ze een vergissing heeft gemaakt en een vis met stekels heeft gepakt. Dat kan dan een ontsteking veroorzaken.’’ Door de verwonding is de huiler sterk vermagerd. ,,Ze woog bij binnenkomst 12,5 kilo. Dat is de helft van het normale gewicht.’’  1 aug. 2017  nieuwleestijd 2 min  Salwa Mustafa: ,,Niemand kan dit namaken, het zijn echt, puur Koerdische gerechten.’’  Alieke Hoogenboom1 aug. 2017  Op het gasfornuis in de keuken van Herberg Welgelegen in Valkenburg staat eten in drie pannen te pruttelen. Salwa Mustafa, bewoner van het asielzoekerscentrum in Katwijk, is al vanaf één uur ’s middags druk in de weer om voor veertig gasten een Koerdisch driegangenmenu van zeven euro op tafel te zetten. ,,Ik vind het heel leuk om voor anderen te koken. Niemand kan dit namaken, het zijn echt, puur Koerdische gerechten.’’  Mustafa is op uitnodiging van de Interkerkelijke Werkgroep Asielzoekers Katwijk (IWAK) en Herberg Welgelegen naar Valkenburg gekomen voor het eetproject Grenzeloos Genieten dat inwoners uit de regio kennis laat maken met andere culturen. Daarnaast is het een goede manier anderen te leren kennen.  ,,Op een aparte manier vind ik het lekker’’, zegt Jack van den Eijkel over het hoofdgerecht kufta, een deeg van bulgur met daarin gehakt dat ligt in een saus van yoghurt en munt. ,,Ik denk altijd dat ik niet veel lust, maar achteraf valt het mee.’’ Zijn tafelgenoot Leny van Duijn probeert graag nieuwe gerechten. ,,Ik geniet hier wel van. We eten alles, maar we zijn geen kookgoeroes. Voor bijzondere dingen eten we graag ergens anders.’’  Niet alle gasten smullen van het voor hen onbekende gerecht (’toch een beetje te apart’), maar de maaltijd wordt wel netjes opgegeten. De Koerdische haalt de leeg geschraapte borden even later trots op. De eters krijgen verder mezawra, een Arabische auberginesoep, en een Koerdische custard met fruit en kokosvlokken. ,,We hadden beter van te voren naar de sportschool kunnen gaan’’, grapt een tafelheer over de calorierijke gerechten die hij krijgt voorgeschoteld.  Mustafa, die met haar lange groene jurk en hoofddoek met gouden zwaluwen een mooie verschijning is, krijgt hulp van vaste chefkok Benjamin Juffermans en vrijwilligers, onder wie Margreet Candido die de borden één voor één op tafel zet. ,,Ik ben op zondag altijd blij dat het weer bijna maandag is. De herberg is zo’n een warme plek om te werken’’, vindt de Valkenburgse die onder meer activiteiten bij de dagopvang begeleidt. ,,Ik haal hieruit veel voldoening. Het is fijn iets voor anderen te doen.’’  IWAK-vrijwilliger Piet Kralt heeft met Mustafa boodschappen gedaan. Daarvoor moesten ze met de auto naar een winkel buiten de gemeente rijden. ,,We moesten natuurlijk naar de halalslager’’, verklaart de vrijwilliger die Katwijkse asielzoekers vaker te hulp schiet. ,,Ze hebben hier niets’’, zegt hij. ,,Ik help ze graag om het een beetje leuker en makkelijker te maken.’’  Tussen de gangen door kletsen de tafelgenoten volop met elkaar. Over de laatste nieuwtjes, verhalen van vroeger en het interview met Eberhard van der Laan, burgemeester van Amsterdam en oud-bewoner van Rijnsburg, bij Zomergasten. ,,Prachtig, vond ik het. Ik had zo nog twee uur langer naar het interview kunnen luisteren’’, zegt Van den Eijkel. ,,Wist je trouwens dat zijn vader half Rijnsburg ter wereld heeft gebracht? En mij ook.’’ Kralt, die tegenover hem zit, weet te vertellen: ,,Hij deed bevallingen met een shaggie in zijn mond. Dat kon in die tijd gewoon. Ook heeft Eberhart van der Laan nog bij Rijnsburgse Boys gevoetbald.’’ Zijn buurvrouw herinnert zich de ’prachtige tuin’ van het gezin. ,,Ik heb daar weleens frambozen en kruisbessen geplukt.’’  Er komen meer edities van Grenzeloos Genieten, maar de eerstvolgende datum is nog onbekend. In de herberg - een dagbestedingslocatie, ontmoetingsplek en er worden ook hotelkamers en vergaderzalen verhuurd - worden ook ’gewone’ eetavonden georganiseerd. Meer info op www.herbergwelgelegen.nl.  31 jul. 2017  nieuwleestijd 3 min  Nog geen twintig jaar oud, voor het eerst op een World Music Concours (WMC) staan en dan meteen eerste van de wereld worden op het onderdeel mars. Het overkwam de helft van de muzikanten van de Flora Band uit Rijnsburg. „Het is ontzettend gaaf dat we dit hebben bereikt”, zegt tambour maître Chris van Deventer (34). „Een paar jaar geleden zijn veel ervaren muzikanten gestopt en zijn we jeugdleden gaan opleiden. We hebben ze zien veranderen van broekies naar echte mannen. Prachtig om dat mee te maken.”  „Mijn stem is nog niet helemaal waar die moet zijn”, zegt Van Deventer een dag na het feest in het clubgebouw in Rijnsburg. De muzikanten hadden zaterdag opgetreden en volgden de prijsuitreiking zondag op een groot scherm in hun dorp. De bandleider was als enige - ’voor het geval dat’ - naar Kerkrade afgereisd. „Ik ben op het veld uit mijn dak gegaan toen werd omgeroepen dat we wereldkampioen zijn geworden. Een onwerkelijk moment. Mijn telefoon zat in mijn broekzak en bleef maar trillen. Het was wel vreemd dat ik daar in mijn eentje stond. Ik wilde mijn blijdschap delen met de rest van de band. De prijsuitreiking leek daarom uren te duren. Na afloop ben ik met het vaandel in de auto vol gas naar Rijnsburg gereden.”  De jongste bandleden hebben eerst een tijd bij de seniorenband stage gelopen. „Zie het als een schakeljaar waarin ze ervaring opdoen. Ze oefenen mee en doen optredens, maar blijven daarnaast in de jeugd spelen.” Van Deventer is nu acht jaar tambour maître, daarvoor was hij slagwerker. „Een erebaan. Het is genieten om voor het korps te mogen lopen. Ik sta altijd eerste rang en hoor de uitvoering het beste.’’  De band heeft tijdens het WMC vooral gescoord op muziek. „Je kunt de meest lastige figuren lopen tijdens een mars, maar de jury heeft ons gewaardeerd om de muziek. Dat vind ik mooi. Ik las dat de juryvoorzitter kippenvel kreeg van ons optreden. Een groot compliment.”  Volgens Van Deventer houden concurrenten wel rekening met de Flora Band, maar wordt het Rijnsburgse korps vrijwel nooit genoemd als topfavoriet. „We wilden in de top vijf eindigen. Kampioen worden is nooit in ons opgekomen. Dat we dat nu wel zijn, is geweldig. We hebben precies genoeg geoefend en gepiekt op het juiste moment. Voor ons zijn die 95,25 punten op de mars een historisch hoge score.”  De Flora Band is niet het enige korps uit de Duin- en Bollenstreek dat een prestatie heeft geleverd. „Deze regio in Nederland is echt uniek op het WMC. De top vijf bestaat vaak uit veel korpsen uit onze streek”, zegt Kees de Jong, die de muziekvereniging Adest Musica heeft ondersteund in aanloop naar de wedstrijd. De band uit Sassenheim werd tweede van de wereld op het onderdeel show. „Geweldig”, vindt De Jong. „Adest Musica scoort altijd hoog op het onderdeel mars, maar dit keer ook op show. Zo’n driehonderd supporters waren zondag meegereisd om de band te zien optreden. We waren pas rond half twaalf ’s avonds thuis, maar hebben toen nog wel even een feestje gevierd.”  Christelijke Muziekvereniging Door Vriendschap Sterk (DVS) uit Katwijk behaalde succes met de debuterende junioren. „Ze zijn in de eerste divisie mars tweede geworden en hebben een gouden medaille ontvangen. Voor de jongens die het tegen volwassen korpsen moeten opnemen, is dat een topprestatie”, zegt Thomas Kroon, trompettist in de Marchingband van DVS. Die band, ook met veel jonge leden, haalde twee keer goud met een onderscheiding, maar eindigde met de mars als vijfde. Kroon: „Een domper, want je hebt toch hogere verwachtingen. Je kunt nog zo je best doen, maar het blijft een jurysport en er kan er maar één winnen. Aan de andere kant: we hebben een foutloze mars gelopen en daarmee een mooi visitekaartje afgegeven.”  Ook Da Capo uit Lisse, St. Cecilia uit Voorhout, slagwerkgroep St. Jeanne d’ Arc uit Noordwijkerhout deden mee aan het WMC. Kunst & Genoegen (K&G) uit Leiden, titelkandidaat en de grootste concurrent van de Flora Band, DVS Katwijk en Adest Musica, ging zonder vaandel naar huis. Dat was wel even zuur, erkent bestuurslid Marco Chaudron. Vooral vanwege de voor de Leidenaars tegenvallende score op het onderdeel show. ,,Maar ik wil Flora absoluut feliciteren. Ze hebben een heel strakke exercitie gelopen.’’  Wethouder Jacco Knape en een aantal raadsleden zijn onlangs bij basisschool De Startbaan in Sassenheim op bezoek geweest, die een dergelijke speelplek heeft. Ze zijn ’verrast’ en ’onder de indruk’ over de inzet voor zo’n groen plein, staat in een brief. Het gemeentebestuur wil nu van de raadsleden weten of ze scholen financieel willen gaan ondersteunen bij de aanleg van een groen plein. Zodra een besluit is genomen, wordt een bijeenkomst voor scholen georganiseerd.  Een groen schoolplein bestaat uit zoveel mogelijk planten en natuurlijke materialen. Een heuvel, houten klimrek, bosjes, bomen, muurtjes van boomstammen of een voetbalveld, zijn voorbeelden.  De gemeente kan basisscholen niet verplichten tegels in te ruilen voor een groene speelplek, maar kan ze wel extra stimuleren door geld te investeren in een goed plan, is het idee. Katwijk denkt aan een bijdrage van tussen 5.000 en 10.000 euro per school.  Het onderhoud in de jaren ná de aanleg is voor de gemeente Katwijk een punt van aandacht. Volgens de gemeente zijn er plekken bekend waarbij dat niet goed gebeurde waardoor er opnieuw in een schoolplein moest worden geïnvesteerd.  Het schoolplein van De Startbaan kwam onder meer tot stand door inzet van de school, hulp van ouders en fondsenwerving (goed voor zo’n 100.000 euro). De financiële hulp van de gemeente was volgens Katwijk ’nihil’. Scholen zullen dus zelf ook flink moeten investeren.  29 jul. 2017  nieuwleestijd 1 min  1 min leestijd  Paul de Vlieger29 jul. 2017  De volgende fase van de ophoging van de Zeeheldenwijk in Lisse komt eraan. De gemeente heeft plannen voor het deel dat bestaat uit het Van Heemskerkplein, het Doormanplein, het park bij die twee straten én de direct aan het park grenzende delen van de Barentszstraat, Witte de Withstraat en De Ruijterstraat.  De straten en het park worden overal 30 tot 35 centimeter opgehoogd en tegelijk wordt de boel ook heringericht. Volgens de gemeente met als resultaat dat een ’eigentijdse, veilige en leefbare woonomgeving’ ontstaat. Met ’een inrichting die is afgestemd op het gebruik van deze tijd’.  Over die nieuwe inrichting is de gemeente al in gesprek gegaan met de wijkbewoners. Zij kregen twee varianten voorgelegd: met parkeerplekken aan de kant van het park of aan de kant van de huizen. Onder andere omdat bij de tweede variant een flink aantal grote bomen in het park moet sneuvelen, koos een ruime meerderheid van bewoners voor parkeren aan de parkzijde.  De gemeente gaat de plannen nu uitwerken tot een ’voorontwerp’, dat op een inloopavond in augustus of september nogmaals aan de bewoners wordt voorgelegd. Dan wordt ook duidelijk welke consequenties de ophoging van de wijk heeft voor de delen die in particulier bezit zijn, zoals de tuinen, de achterpaden en de pleintjes voor de garages. Lisse gaat de bewoners daarover tegen die tijd adviseren.  Omdat in delen van de Zeeheldenbuurt de grondwaterstand incidenteel - en hier een daar zelfs structureel - hoger is dan toelaatbaar wordt geacht, gaat Lisse ook drainage aanbrengen. Door het ophogen van de straten wordt het overstromingsrisico - zowel vanuit het oppervlaktewater als vanuit de riolering - zoveel mogelijk teruggebracht.  Van Heemskerkplein, Doormanplein en park worden in 2018 opgehoogd. De kosten raamt de gemeente op ruim een miljoen euro. De totale operatie in de Zeeheldenbuurt is veel kostbaarder, want die loopt nog door tot 2021. In 2019 volgen de Evertsenstraat en de Witte de Withstraat, in 2020 de De Ruijterstraat en weer een jaar later de Van Speijkstraat tussen de Kanaalstraat en de Tasmanstraat. Drie straten in de buurt - Barentszstraat, Van Linschotenstraat en Houtmanstraat - werden al eerder opgehoogd.  Half elf afspreken is eigenlijk wat vroeg voor Katwijker Jeffrey Schreuder (31), maar over zijn nieuwe project van De Zintuigfabriek vertelt hij graag. ,,Wij zijn geen ochtendmensen. Om één uur ’s middags begint het hier eigenlijk pas. Het is bij ons altijd gezellig, en dat is ook de bedoeling. Zo ontstaan de mooiste ideeën’’, zegt hij over de verdieping in een pand op bedrijventerrein ’t Ambacht waar jonge creatievelingen werken. In september begint daar een reeks activiteiten voor 15- tot 18-jarigen die zijn gericht op nieuwe media. De gemeente Katwijk besloot onlangs bijna twintigduizend euro subsidie in dat project te steken.  ,,Deze leeftijdsgroep vindt amper aansluiting bij jongerencentra, komt nog niet veel uitgaansgelegenheden binnen, maar zoekt wel een uitlaatklep. Wij willen dat gat gaan opvullen’’, legt Schreuder uit. ,,Ze zijn tegenwoordig veel bezig met sociale media als YouTube, Instagram en Facebook en ze experimenteren met vloggen. Daar gaan we ons op richten. De Tubeschool uit Amsterdam komt workshops geven en de ondernemers in De Zintuigfabriek gaan ze gratis begeleiden bij het opzetten van bijvoorbeeld een eigen videokanaal. Zo creëren we in Katwijk een kweekvijver voor jong en creatief talent.’’  De meeste ondernemers in het bedrijvenpand werken op een flexplek in een grote ruimte met zitbanken, een beamer, bar en eettafel, of huren een van de studio’s. Onder andere internetzender Podkat is er gevestigd, YouTubekanaal Leip, muziekproducent Mick Spek, De Voedzaak en Schreuder als videocontentmaker. Voor de workshops van De Zintuigfabriek wil hij een speciale ruimte gaan verbouwen, maar het is ook de bedoeling dat de jongeren worden geïnspireerd door wat de aanwezige zzp’ers doen. ,,Ze mogen altijd binnenlopen en hun laptop aansluiten. Wij zorgen dat er iemand aanwezig is.’’  Bekende YouTubers komen tijdens workshops vertellen hoe zij te werk gaan, jongeren leren de basisvaardigheden van video’s maken, hoe ze veel volgers kunnen krijgen op Instagram en hoe ze met vloggen geld kunnen verdienen. ,,Ook leren ze hoe je succesvol kunt zijn’’, zegt Schreuder. ,,Als je online content maakt, wil je gezien worden en zoveel mogelijk likes krijgen. Geen honderd, maar duizenden.’’ Naast videoproductie kunnen jongeren bij De Zintuigfabriek worden begeleid in het fotografievak of bij het produceren van muziek. Ook gaan ze samen koken en eten bij De Voedzaak, maar Schreuder moet toegeven: de focus van het project ligt op video en sociale media.  Het idee is dat de 15 - tot 18-jarigen die worden klaargestoomd voor het vak, uiteindelijk kunnen aansluiten bij een van de creatieve bedrijven in het gebouw. ,,Bijvoorbeeld bij Podkat op lokaal niveau of bij Leip, met ruim 350.000 YouTube-abonnees, op landelijk niveau.’’ Ze mogen ook aan de slag voor hun eigen (video)kanaal of ze gaan projecten uitvoeren voor onder andere jongerencentra. ,,Ook de gemeente Katwijk, die steeds meer aan online media doet, kan gebruikmaken van die gratis content die de jongeren produceren’’, zegt Schreuder. ,,Zo krijg je het treintjeseffect. Omdat ze voor een jongerencentrum een aftermovie maken of aan de slag gaan voor de sociale mediakanalen, komen ze daar weer over de vloer. De jongerencentra hebben zelf vaak geen budget voor dat soort dingen, dus zo sla je twee vliegen in één klap.’’  Jongeren uit de gemeente Katwijk die willen deelnemen aan het project van De Zintuigfabriek kunnen zich aanmelden op de Facebookpagina. Het traject begint half september en duurt ongeveer een half jaar.  28 jul. 2017  nieuwleestijd 2 min  Het natuurcentrum in Katwijk, ter hoogte van de Oude Kerk, staat op het strand.  Marlies Vording28 jul. 2017  Van een zelfbedacht ’kwallenspel’ tot kleurige informatieborden over vogels en een schelpentafel. Het Natuurcentrum Katwijk heeft dit jaar voor het eerst een eigen plek ten zuiden van strandpaviljoen het Strand. ,,Je hoopt de bezoekers een vonkje passie voor de natuur mee te geven’’, aldus bestuurslid Adriaan Heijnen.  De witte loods ligt er op een zonnige zaterdagmiddag vrij rustig bij. Slechts een paal met flyers en een strandvlag verraden wat achter de metalen muurtjes schuilgaat. ,,Aan de zichtbaarheid van het Natuurcentrum kan nog wat worden gedaan’’, zegt vrijwilligster Coby van Houdt lachend. ,,Toch zijn we heel blij met deze plek, zo pal op het strand. Wandelaars kunnen zo bij ons binnenlopen.’’  In het gebouwtje is van alles te zien. Aan de muren hangen panelen met plaatjes van de flora en fauna, het plafond is versierd met kwallenplaatjes en op een houten tafeltje liggen fotoboeken. ,,Het Natuurcentrum is er voor iedereen’’, legt de vrijwilligster uit. ,,Volwassenen lopen bij ons binnen voor informatie over het gebied of de dieren. Kinderen kunnen schepnetjes en emmers ophalen, zodat ze zelf aan de slag kunnen op het strand.’’  De vrijwilligster loopt naar een groot magneetbord dat aan de muur hangt, waarop de badplaats en de zee staan afgebeeld. ,,Dit zijn magneetjes’’, zegt ze, terwijl ze plaatjes van kwallen, strandgangers en zwembandjes tevoorschijn tovert. ,,Kinderen kunnen met dit spel raden met welk soort wind dieren aanspoelen en wanneer juist niet. Ze schuiven de afbeeldingen dan naar de juiste plek.’’  Heijnen is ondertussen druk bezig een viertal nieuwe vrijwilligers in te werken. ,,Dit jaar hebben we voor het eerst een eigen plekje op het strand’’, vertelt hij trots, terwijl het groepje nieuwelingen een informatiebord over duinvogels doorneemt. ,,Voorheen hadden we een hoekje in de strandbibliotheek. Dat betekent dat we wat extra ruimte hebben.’’ Hij wijst op een grote, zwarte tafel waar een stuk of twaalf stoelen omheen staan. ,,De ruimte kunnen we goed gebruiken.’’  Het eigen gebouwtje heeft ook een nadeel. ,,Doordat we eerst de ruimte deelden, hoefde er niet altijd iemand van ons aanwezig te zijn. Nu kunnen we helaas alleen in de weekeinden tussen 12.00 en 17.00 uur de deuren openen voor bezoekers. We draaien uitsluitend op vrijwilligers en die moeten natuurlijk ook maar net de tijd hebben om hier te zitten.’’  Daarnaast worden op woensdagmiddagen speciaal voor kinderen activiteiten georganiseerd. ,,Ik knutsel graag met de kleintjes’’, gaat Van Houdt enthousiast verder. ,,Binnenkort gaan we emmertjes ’pimpen’ met schelpen die ze zelf op het strand hebben gevonden. Soms zit er een gaatje in. Ik vertel de kinderen dan dat dat komt doordat een vogel er een gaatje in boort en ze leegzuigt. Ze vinden dat prachtig en leren er tegelijkertijd spelenderwijs ook nog eens iets van.’’  Educatie en plezier staan voorop bij het Natuurcentrum Katwijk. ,,Ik vind het belangrijk om mensen een stukje bewustwording mee te geven. Je neemt de natuur maar als vanzelfsprekend, maar als je ziet wat allemaal op het strand wordt gegooid, schrik je je rot’’, aldus de vrijwilligster. ,,Bovendien ben je nooit uitgeleerd’’, zegt Heijnen. ,,Juist dat vind ik zo leuk. Ik wist bijvoorbeeld zelf ook nog niet dat de tentakels van een kwal los kunnen laten als de dieren sterven. Als je daardoor wordt gestoken, kan dat alsnog flink pijn doen.’’  Het Natuurcentrum Katwijk is te vinden op het strand van Katwijk, ter hoogte van de Oude Kerk en links van strandpaviljoen ’Het Strand’. Openingstijden: zaterdag en zondag van 12.00 tot 17.00 uur. Aanmelden voor woensdagmiddagactiviteiten of opgeven als vrijwilliger kan via www.natuurcentrumkatwijk.nl. Op de site is ook een activiteitenagenda te vinden.  28 jul. 2017  nieuwleestijd 2 min  Vanaf een zeepkist vertelt wethouder Cees Ruigrok over het groenplan voor het braakliggende terrein naast Rustoord. Helemaal rechts staat buurtregisseur Monique van der Weijden. Naast haar hovenier André Bokhorst.  Paul de Vlieger28 jul. 2017  Nu is het nog zo’n typisch bouwterrein: een rommelig geheel met hier en daar verdwaalde stukken puin en betonijzer en heel veel onkruid. Maar niet voor lang meer. De lap grond naar het Lissese woonzorgcentrum Rustoord wordt de komende tijd herschapen in een fraaie tuin met bloemen, gras, fruitbomen, speeltoestellen, paden en zitjes. Groenproject Trompenburg heet het plannetje. En ’iedereen’ in de omgeving helpt er aan mee.  De grond is van de Amsterdamse woningcorporatie Eigen Haard, maar die doet er voorlopig niets mee. Tot 2020 mogen de initiatiefnemers van het groenproject er hoe dan ook over beschikken. Misschien langer als de bouwplannen op dit stuk grond nog steeds niet concreet zijn. Maar zeker niet korter, want ook als Eigen Haard de grond zou verkopen, waar de Amsterdammers op zich wel oren naar hebben, dan krijgt de nieuwe eigenaar te horen dat er niet eerder dan in 2020 mag worden gebouwd.  De komende tweeënhalf jaar kan er dus worden gewerkt aan én worden genoten van de nieuwe tuin, die een ontmoetingsplaats voor de buurt moet worden. ,,Het idee is de uitkomst van een drukbezochte avond met de buurtbewoners in april’’, vertelt buurtregisseur Monique van der Weijden. ,,Daar waren wel tachtig mensen en de wildste ideeën borrelden op. Uiteindelijk hebben we geconcludeerd dat er iets moet komen waar vooral de bewoners van Rustoord plezier aan beleven, want zij wonen er immers pal naast en kijken er allemaal op uit. Zo is het tuinidee geboren.’’  André Bokhorst, als hovenier werkzaam bij Meerlanden en met een kwart eeuw ervaring in de ’ontwikkeling van buitenruimten’ in zijn achterzak, bleek bereid als vrijwilliger de kar te gaan trekken. Hij maakte een ontwerp voor de tuin en gaat met hulp van heel veel medevrijwilligers de klus klaren.  Woensdagmiddag werd met een bijeenkomt op het terrein zelf de aftrap voor het project gegeven. Wethouder Cees Ruigrok klom op een zeepkist, legde uit wat er ging gebeuren en sprak warme woorden over het initiatief en de mensen die erbij betrokken zijn.  Dat zijn er veel. Zo hebben onder andere organisaties als Servicepunt Dichtbij, Vriendendienst en Rustoord zelf medewerking toegezegd. Net als omwonenden, inclusief de statushouders die sinds kort naast het terrein wonen. De gemeente doet een duit in het zakje qua financiën en de hoop is verder gevestigd op Fonds 1818 voor een bijdrage.  Omdat de tuin tijdelijk is, mag ie niet teveel gaan kosten. Toch denkt Bokhorst er iets moois van te kunnen maken. ,,De glooiing in het terrein hou ik in stand, verder gaan we een gras-bloemenmengsel zaaien en komen er vijftien verschillende soorten fruitbomen, van appel tot braam en kruisbes. Qua zitjes denk ik aan het uitzagen van bankjes in dikke boomstammen. Voor de kinderen maken we een wilgeniglo.  Eerste klus wordt het opruimen van de verdwaalde stukken puin. Dat gebeurt donderdag 3 augustus vanaf 13.00 uur. ,,Alle hulp is welkom, dus ik zou tegen iedereen willen zeggen: kom gewoon helpen’’, zegt Van der Weijden. Voor iedereen die meehelpt, en trouwens ook voor iedereen die dat niet doet, wacht volgend jaar een beloning. Een mooie tuin natuurlijk, maar ook het fruit aan de bomen en struiken is straks voor iedereen. Bokhorst: ,,Wie het eerst komt, het eerst maalt.’’  28 jul. 2017  nieuwleestijd 2 min  Een betere samenwerking tussen de justitiële wereld en lokale zorgorganisaties, ook na detentie, zodat minder jongeren na vrijlating weer op het slechte pad belanden; Forensisch Centrum Teylingereind is in opdracht van het ministerie van Justitie en in samenwerking met de gemeente Leiden een proef begonnen om dat voor elkaar te krijgen.  ,,Voor jongeren die langer bij ons verblijven, hebben we al veel kunnen regelen. Maar hoe een jongen die na een paar maanden detentie bij ons de poort uitloopt, wordt opgevangen, is totaal afhankelijk van zijn omgeving’’, zegt directeur Esther Overweter van de jeugdgevangenis in Sassenheim. ,,Wij willen ze niet meer aan hun lot overlaten. Veel jongeren komen na vrijlating tussen wal en schip terecht. Ze weten niet naar welk loket ze moeten voor een uitkering of missen een goede thuisbasis. Daarom gaan we zijn situatie, voordat hij weer buiten staat, in kaart brengen. Wat is de gezinssamenstelling, hoe is de financiële situatie, kan hij naar school en hoe kunnen wij daarbij helpen?’’  Teylingereind stelt daarna met onder andere een Leids wijkteam, de Raad voor de Kinderbescherming, jeugdreclassering en het Veiligheidshuis een plan op om te zorgen dat 12- tot 23-jarigen zo goed mogelijk terecht komen. Een wijkteammedewerker komt al tijdens detentie kennis maken in de gevangenis. ,,Zo creëren we al een basis voor als iemand vrijkomt.’’ De nieuwe aanpak is even wennen voor het team van Teylingereind, bekent Overweter. ,,We overleggen met meerdere organisaties en bepalen wie de kar gaat trekken. Dat betekent dat je elkaar die rol moet gunnen en taken uit handen moet geven. Ik ben erg tevreden hoe het gaat.’’  In de jeugdgevangenis in Sassenheim verblijven jaarlijks zo’n vijfhonderd jongeren uit Leiden en omgeving, Amsterdam, Rotterdam en Den Haag. De proef is gericht op de Leidse jongeren, jaarlijks tussen de tien en achttien. ,,Voor ons is dat een overzichtelijke groep om te volgen’’, vindt Overweter. ,,Het is de bedoeling dat een aantal medewerkers van Teylingereind, dat nu achter de hoge hekken werkt, ook de buurt ingaat en aansluit bij een wijkteam.’’  Volgens de directeur vinden de jongens het ook prettig als ze langer contact houden met hun vertrouwenspersoon. ,,Ze hebben in Teylingereind een band opgebouwd. Deze medewerkers hebben de jongens op hun beste en slechtste momenten gezien. Zodra ze naar buiten mogen, zijn ze dat contact kwijt. Dat willen we veranderen.’’  Het doel van de proef is dat de zorg binnen en buiten de gevangenis meer op elkaar aansluit ,,En dat de jongeren na vrijlating niet opnieuw vast komen te zitten’’, zegt de directeur. ,,De kans op terugval wordt een stuk kleiner door een stabiele woonplek, leuke dagbesteding en als de jongens zich kunnen weren tegen verkeerde invloeden. Wij begeleiden ze door het aanleren van dagritme en vaardigheden, maar de echte oplossing ligt bij de jongere. Ze moeten zelf iets van hun leven maken.’’  De eerste fase van de proef - welke organisatie kan welke hulp bieden - is achter de rug. Teylingereind gaat de eerstvolgende jongen die wordt ontslagen ’volgen’ en brengt zo de tweede fase van de aanpak in de praktijk. ,,Het is dus nog te vroeg om te zeggen wat wel of niet werkt, maar ik verwacht wel dat we deze methode gaan doorvoeren.’’  27 jul. 2017  nieuwleestijd 1 min  1 min leestijd  Paul de Vlieger27 jul. 2017  Noordwijker Raymond Salman legt zich niet neer bij de fusie tussen Noordwijk en Noordwijkerhout. Hij vindt dat over dit onderwerp een referendum gehouden had moeten worden en heeft officieel bezwaar gemaakt tegen het besluit van de gemeente Noordwijk om zijn eerdere verzoek tot een volksraadpleging niet ontvankelijk te verklaren. Mocht de gemeente zijn bezwaar afwijzen dan stapt hij naar de rechter.  Op 6 juli besloten de gemeenteraden van Noordwijk en Noordwijkerhout tot een gemeentelijke herindeling. Per 1 januari worden de twee één gemeente met als naam Noordwijk. Voorafgaand aan dit besluit diende Salman een referendumverzoek in. Dat ging vergezeld van 227 handtekeningen, 102 meer dan volgens Noordwijks eigen referendumverordening nodig was.  Toch wees de Noordwijkse gemeenteraad het verzoek af, althans verklaarde het verzoek ’niet ontvankelijk’. Salman zou te laat zijn, omdat op 20 april de gemeenteraden al hadden besloten ’in beginsel’ over te gaan tot een fusie. Zijn referendumverzoek had daarom voor dát besluit moeten worden ingediend.  Tegen die niet-ontvankelijkverklaring heeft de Noordwijker nu bezwaar aangetekend. Volgens Salman is het echte fusiebesluit wel degelijk op 6 juli genomen en was het eerdere besluit van 20 april nog ’open en ter discussie’. Daarnaast wijst hij erop dat, als hij werkelijk voor 20 april het verzoek had moeten indienen, hij formeel precies vier uur te tijd zou hebben gehad om dit te doen. Zeker gezien het feit dat ook 125 handtekeningen nodig waren, was dit een onhaalbare termijn en daarom ’niet redelijk en billijk’, vindt Salman.  Ook voert de Noordwijker aan dat er vóór 20 april helemaal geen reden leek voor een corrigerend referendum omdat in de Noordwijkse coalitieafspraken immers stond dat fusie was uitgesloten. En in de aanloop naar 20 april wees niets erop dat lokale partij Puur - met een sleutelpositie in de gemeenteraad - zou ’breken met deze coalitiekoers en verkiezingsbelofte’.  Het bezwaarschrift van Raymond Salman - broer van wethouder Dennis Salman, een verklaard tegenstander van de fusie - wordt op 31 augustus behandeld door de commissie voor bezwaarschriften van de gemeente Noordwijk. Mocht die het bezwaar afwijzen dan kondigt Salman aan de zaak te zullen voorleggen aan de bestuursrechter.  De Noordwijker heeft per brief minister van Binnenlandse Zaken Ronald Plasterk gevraagd nog geen besluit te nemen over de fusie ’totdat de rechter heeft geoordeeld, dan wel het referendum is gehouden’.  26 jul. 2017  nieuwleestijd 1 min  1 min leestijd  Alieke Hoogenboom26 jul. 2017  Ruim 6.500 inwoners van de gemeente Katwijk worden ’gehinderd’ door verkeersgeluid, 2.800 worden ’ernstig gehinderd’ en nog eens duizend worden ’in hun slaap verstoord’ door lawaai van verkeer. Die cijfers blijken uit onderzoek van de gemeente Katwijk dat om de vijf jaar wordt uitgevoerd. Bij ruim tienduizend woningen - goed voor 23.100 inwoners - is het omgevingsgeluid hoger dan 55 decibel.  De analyse over 2016 is gedaan aan de hand van statistiekgegevens en niet door bevolkingsonderzoek.  Of bewoners daadwerkelijk last hebben van omgevingslawaai wordt onder meer bepaald door de kwaliteit van de isolatie van woningen en of bijvoorbeeld met het raam open wordt geslapen, aldus het Katwijkse gemeentebestuur.  Het komende jaar wordt besproken of er iets aan de hinder wordt gedaan. De grens voor het ondernemen van actie is opnieuw vastgesteld op 65 decibel.  Onder andere de woningen in het gebied tussen de Tramstraat en de Zwaaikom en een deel van de Boslaan in Katwijk hebben een geluidsbelasting van 65 tot 69 decibel op de gevel. Dat geldt ook voor de Brouwerstraat en Oegstgeesterweg in Rijnsburg en een stukje in Valkenburg langs de Tjalmaweg.  Hoewel veel inwoners volgens de statistiekgegevens door omgevingsgeluid worden gehinderd, is die overlast de afgelopen vijf jaar wel iets afgenomen.  Volgens de gemeente Katwijk komt die verandering doordat meer auto’s andere routes kiezen: minder vaak 30-kilometerwegen en vaker 50-kilometerwegen. Ook is een aantal maatregelen doorgevoerd, zoals stil asfalt op de N206 en een deel van de Hoorneslaan, en het geluidsscherm langs de N206 bij de afrit naar de Hoorneslaan is verlengd.  De gemeente Katwijk gaat aan de hand van de geluidskaarten van 2016 het ’Actieplan Geluid’ vernieuwen en bepalen welke woningen en gebieden prioriteit hebben. De kaarten waarop duidelijk wordt aangegeven hoe hoog de gevelbelasting per woning is, zijn te vinden op de website van de gemeente Katwijk.  26 jul. 2017  nieuwleestijd 2 min  De originele ’struikelstenen’ van kunstenaar Gunther Demnig. In Katwijk komen vergelijkbare, maar andere exemplaren te liggen.  Alieke Hoogenboom26 jul. 2017  Negen bijzondere gedenkstenen ter nagedachtenis aan Joodse slachtoffers worden eind augustus in Katwijk aan Zee onthuld. De ’struikelstenen’ krijgen een plek op de stoep voor de huizen waar Katwijkers hebben gewoond die in de Tweede Wereldoorlog naar een concentratiekamp zijn gedeporteerd en zijn omgekomen.  De ’struikelstenen’ zijn van Belgisch hardsteen en geïnspireerd op de ’Stolpersteine’ - stolpern betekent struikelen - van de Duitse kunstenaar Gunther Demnig. Hij noemt ze zo omdat ’je erover struikelt met hoofd en je hart, en je moet buigen om de tekst te kunnen lezen’.  De stenen zijn zo populair geworden, dat er een lange wachtlijst is om de originele exemplaren te laten maken. Katwijk heeft daarom een werkgroep opgericht die ervoor heeft gezorgd dat er een variant op de herdenkingsstenen wordt gemaakt.  Ze zijn een paar centimeter groter dan de originele - die zijn 10 bij 10 - en van ander materiaal. De namen van slachtoffers, de deportatiedatum en plaats, en de overlijdensdatum worden niet op een apart plaatje, maar in de steen gegraveerd.  ,,Zo’n blijvende herinnering is belangrijk, want deze mensen mogen absoluut niet worden vergeten’’, zegt Pieter van der Bent, die jaren onderzoek heeft gedaan naar de Joodse familie Belinfante, voor wie zes gedenkstenen aan Zeeweg 133 komen te liggen. Zijn zoektocht begon in 1992, op kantoor bij zijn werkgever Katwijk Chemie.  ,,Tijdens een verhuizing vond een collega in een bureau oude postkaarten die Adriaan Belinfante had verstuurd. Ik was daar zo door geboeid, dat ik ben gaan uitpluizen wat er met zijn familie is gebeurd.’’  Het gezin Belinfante - vader Adriaan, moeder Rachel, oma Elisabeth, twee zoons en een dochter - werd in 1944 opgepakt en naar een concentratiekamp in Duitsland vervoerd. Ze overleefden de oorlog niet.  Van der Bent zit met onder anderen Willem van der Plas en Jan Sneijders in de werkgroep. ,,Alle informatie moest kloppen en goed worden gecheckt voordat de stenen werden besteld’’, legt hij uit.  Zo was het een tijd onduidelijk of oma Belinfante wel in Katwijk en niet in Leiden was opgepakt door de Duitsers. ,,Uit politierapporten blijkt dat dat echt in Katwijk is gebeurd.’’  De Katwijker is tijdens zijn zoektocht in cantact gekomen met Elly Abas, een nichtje van Rachel Belinfante. Zij komt speciaal naar Katwijk om de stenen te onthullen.  De andere drie struikelstenen zijn ter nagedachtenis aan Levie de Valença, Lewie Emrik en Esther Smeer en komen te liggen voor het huis aan Duinoord 38. De gemeente verwacht dat, als meer oorlogsverhalen worden uitgezocht, er twintig stenen in de kustgemeente komen te liggen.  De struikelstenen worden woensdag 23 augustus onthuld. Het programma begint om 16.00 uur in het Katwijkse gemeentehuis.  25 jul. 2017  nieuwleestijd 4 min  4 min leestijd  In het museum is veel glas verwerkt.  Paul de Vlieger25 jul. 2017  Het gebouw is klaar. De vloeren zijn gelegd, de muren gesausd, de trappen geboend en de ramen gelapt. Maar kunst is er nog niet te zien in het splinternieuwe Lisser Art Museum (LAM) op landgoed Keukenhof in Lisse. „We nemen rustig de tijd voor de inrichting. In de lente van 2018 gaan we open.”  Het LAM - vier lagen, 1100 vierkante meter tentoonstellingsruimte, vijf aan elkaar geschakelde zalen - is een ontwerp van Arie Korbee van architectenbureau Korbee Van der Kroft. Het is een bijzonder, gedeeltelijk ondergronds gebouw met overhangende vloeren, vides, trappen, glazen wanden en een ondertunneling. „Het is erg goed gelukt. De keuzes van de architect pakken mooi uit”, vindt Sietske van Zanten, conservator van het museum in wording.  Met het ontwerp van het gebouw heeft Van Zanten - in Leiden opgeleid kunsthistorica, Haarlemse, 40, moeder van twee jongens - zich niet bemoeid. Met de inrichting des te meer. Ze is al vijf jaar betrokken bij het museum, een initiatief van supermarktfamilie Jan van den Broek (Dirk). Ze mag het LAM vanaf het begin opbouwen: van het opzetten van de organisatie tot de opbouw van de collectie. „Een droombaan, met niets te vergelijken”, zei ze daar al eerder over.  Van Zanten werkt nu nog merendeels alleen in het LAM. ,,Een feest, in zo’n prachtige gebouw midden in het groen’’, zegt ze. Maar haar collega’s zijn bijna in aantocht. „Binnenkort gaan we met vacatures de boer op. We gaan niet met vrijwilligers werken, maar met professionals. Ik denk uiteindelijk zeven fte’s. Plus oproepkrachten voor speciale gelegenheden; studenten bijvoorbeeld die hier incidenteel als gastheer of -vrouw kunnen werken.”  De afgelopen jaren is er over de hele wereld kunst aangekocht die straks in het museum een plaats krijgt. Er wordt wel gedacht dat Van den Broek het initiatief voor het museum heeft genomen omdat zijn eigen zolder te klein werd voor zijn kunstverzameling, maar dat beeld klopt niet volgens Van Zanten. ,,Het is juist andersom. Van den Broek werd geraakt door museumbezoek. Het verrijkt hem en geeft toegevoegde waarde. Zelf is hij, tot zijn spijt, pas op latere leeftijd met kunst in aanraking gekomen en hij wil daarom graag dat juist jonge mensen het LAM gaan bezoeken. Hij wil iets teruggeven aan de jeugd. Het merendeel van de collectie die hier straks is te zien, is speciaal voor het LAM aangekocht.’’  Het thema van de collectie wordt ’voedsel, winkelen en consumptie’, een keuze van de Van den Broek Foundation. Er komt werk van grote namen, maar ook van jonge kunstenaars die nog niet op het wereldpodium staan. Van Zanten: ,,Er is zoveel kwaliteit. Ik wil dat onze bezoekers zich laten verrassen door de kunst op zich, niet door de naam van degene die het heeft gemaakt. Ik ga dan ook geen bordjes bij kunstwerken hangen, juist omdat ik wil voorkomen dat mensen denken: o, die ken ik niet, dan is het niks. Nee, kijk naar wat het kunstwerk je vertelt, wat het met je doet. Of het nou door Rembrandt is gemaakt, of door Piet om de hoek.’’  Het liefst ziet Sietske van Zanten dat het LAM een soort ontmoetingsplek wordt, waar bezoekers veel vaker dan één keer naar toe gaan. ,,En ja, dat probeer ik straks ook een beetje te sturen door iedereen die hier binnenkomt informatie te geven over slechts een paar werken. Drie, vier... hooguit vijf. Wie meer wil weten, kan in gesprek gaan met andere bezoekers. Dat lijkt me geweldig als dat gebeurt. Waarom wordt er vaak niet of alleen op fluistertoon in musea met elkaar gecommuniceerd? Over kunst moet je juist vrijuit en prettig met elkaar kunnen praten.’’  Hoe de bezoekers die informatie tot zich krijgen, daar is Van Zanten nu nog over aan het nadenken. ,,Via de eigen telefoon of een leen-iPad-achtig iets, denk ik. Dat iedereen die hier binnenkomt een persoonlijk bericht krijgt: ’we hebben voor jou een geselecteerde rondleiding gemaakt’. En dan voor iedereen weer een andere dus. Ik hoop zo dat mensen selectief gaan kijken. En dat ze later weer terugkomen voor weer eens een paar werken. De entreekaarten krijgen alle bezoekers geschonken en alleen dat al haalt de drang om snel-snel alles te willen zien eruit, hoop ik.’’  Kort en vaak naar het LAM komen, dat is dus de bedoeling. ,,Ja, als je uit eten gaat, eet je ook niet alles wat er op de menukaart staat om vervolgens met buikpijn weer naar buiten gaan omdat het teveel was. Bekijk een paar kunstwerken in dit museum, maak een wandeling over dit prachtige landgoed, eet een pannenkoek bij de Hofboerderij en je hebt een heerlijke ochtend of middag gehad.’’  Over wat er allemaal is te zien, daarover treedt Van Zanten nog niet in detail. Het moet ook een verrassing blijven. Wel vertelt ze dat de collectie bijna voortdurend zal wisselen én dat ze haar aanvankelijk aversie tegen stillevens overboord heeft gezet. Daarvan zullen er straks veel te zien zijn. Een topstuk in de collectie wordt een kunstwerk van de Israëliër Itamar Gilboa die letterlijk alles wat hij in een jaar at en dronk op ware grootte namaakte in wit porselein. ,,Meer dan zevenduizend objecten, een klus van twee jaar’’, zegt Van Zanten. ,,Het is echt mindblowing om te zien wat een mens in een jaar lang kan wegstouwen. Juist dit kunstwerk zal mensen uitnodigen om met elkaar in gesprek te gaan, denk ik.’’  Van Zanten hoopt met het LAM iets toe te voegen aan ’museumland’. ,,Nee ik heb geen voorbeeld, we willen anders zijn dan andere musea. Niet dat de collega’s het slecht doen. Integendeel, musea doen tegenwoordig heel veel aan publieksbeleving. Ondanks dat hebben ze vaak nog het imago van stoffig, saai en met ingewikkelde kunsthistorische verhalen. Met het LAM wil ik in elk geval dát imago niet bevestigen. Als mensen me vragen wat voor museum het LAM wordt, dan zeg ik: een instapmuseum, een mooie plek voor je eerste museumervaring. Ik hoop dat als de mensen na een bezoek weer het mooie landgoed oplopen denken: hé, kunst is leuk.’’  Het LAM opent komend voorjaar. Een openingsdatum is echter nog niet geprikt. ,,Dit jaar moet de inrichting wel zijn voltooid en vanaf januari kunnen we dan gaan proefdraaien. Als in het voorjaar de natuur ontwaakt en de bloemen bloeien, gooien wij ook de deuren open.’’  25 jul. 2017  nieuwleestijd 1 min  1 min leestijd  Paul de Vlieger25 jul. 2017  Bedrijven die in strijd met het bestemmingsplan zijn gevestigd op de bedrijventerreinen in Lisse moeten daar op termijn vertrekken. Dat geldt ook voor de mensen die op de bedrijventerreinen wonen, met uitzondering van dienstwoningen die er voor zijn bedoeld.  Dit is het directe gevolg van de - wettelijke verplichte - tienjaarlijkse herziening van het bestemmingsplan voor de bedrijventerreinen. Het gaat daarbij om Meer en Duin en Dever.  Omdat de bedrijventerreinen kampen met leegstand is eerst gekeken of legalisatie alsnog mogelijk is. In een aantal gevallen kan dat, bijvoorbeeld bij kantoren en sport- en fitnesscentra. Deze bedrijven krijgen een zogeheten ’specifieke aanduiding’ waardoor ze voorlopig kunnen blijven. Maar er zijn ook categorieën bedrijven waarvoor deze ’maas in de wet’ niet opgaat en deze moeten vertrekken. Het gaat daarbij onder andere om massagesalons, nagelstudio’s, coachingbureaus, kookstudio’s en detailhandel.  ,,Dit zijn niet te legaliseren bedrijfsactiviteiten, omdat ze hoe dan ook in strijd zijn met de Provinciale Verordening Ruimte’’, zegt wethouder Cees Ruigrok. Volgens hem zijn de strijdige bedrijfsvestigingen ’in de loop der jaren zo gegroeid’. ,,We zitten daar niet voortdurend bovenop, maar bij zo’n bestemmingsplanherziening komt dit soort zaken aan de oppervlakte.’’  De gemeente Lisse heeft in de voorbereiding van de maatregel een aantal participatiebijeenkomsten gehouden met ondernemers, pandeigenaren, makelaars, vertegenwoordigers van de provincie en andere betrokken. Bedrijven waarvan vaststaat dat ze niet kunnen blijven, in totaal acht, zijn door de gemeente bezocht. Een aantal ondernemers heeft al aangegeven zich niet een, twee, drie bij de maatregel te zullen neerleggen. Zij zeggen naar de Raad van State te stappen. Volgens Ruigrok krijgen de bedrijven die aan het einde van de rit moeten vertrekken ruim de gelegenheid om uit te kijken naar een andere plek.  Action, op Meer en Duin, kan wel blijven. Dit is weliswaar detailhandel, maar dit bedrijf heeft geprofiteerd van de uitzonderingspositie die ooit is verleend aan Welkoop dat voorheen in het betreffende pand zat. ,,Helaas zien we geen mogelijkheid om Action te dwingen te verhuizen naar het centrum’’, aldus de wethouder.  25 jul. 2017  nieuwleestijd 5 min  Katwijkser bestaat bijna niet: de cabines op het Katwijkse strand. Op de plattegrond die bij strandpaviljoen Sunset Beach achter de bar ligt, staan bijna alleen maar typisch Katwijkse namen ingetekend. Vaste huurders, al jaren hetzelfde ’tentje’. Sommige families gaan al meer dan een halve eeuw mee.  ,,Dit hoort echt bij het Katwijkse strandleven, hè’’, zegt Jan Schipper. Hij is met zijn vrouw de derde generatie strandpaviljoenhouders in de familie. En de vierde generatie - zonen Dirk (Sunset Beach) en Jan (Zilt) - wil ook al niks anders dan strand. Zij nemen de zaken ooit over, dat staat vast.  Sommige cabines worden gehuurd door Katwijkers die ook al bij de vader van Jan Schipper senior huurden. Ze willen altijd precies hetzelfde ’tentje’, met hetzelfde nummer, op dezelfde plek. Ze hebben al jaren dezelfde ’buren’. Ze kunnen met elkaar lezen en schrijven. In de zomer gaan ze beslist niet op reis, de zomer wordt elk jaar doorgebracht op hetzelfde stukje strand.  Kees-Jan en Dicky Verdoes vallen in die categorie. ,,Al minstens 45 jaar’’, zegt Dicky. ,,Mijn vader lag ooit naast Dirk zijn opa in het ziekenhuis. Heb je niet een mooi plekje op het strand voor me, vroeg hij toen. Vanaf dat moment zitten we hier. Mijn kinderen zeggen wel eens: ’wanneer ga je verkassen? Dan kunnen wij dit tentje overnemen.’ Geen haar op mijn hoofd. Ze mogen hier bij ons komen zitten - dat doen ze ook vaak - maar ik wil nog niet weg.’’  Ze hebben nummer twaalf, aan de zeezijde, met vrij uitzicht over het strand. Het derde tentje vanaf de hoek, hoewel in een ver verleden ook wel het vierde tentje werd gehuurd. ,,Lekker vooraan, dit is het mooiste plekje. Als de kleinkinderen hier zijn, kun je ze vanaf hier mooi in de gaten houden’’, zegt Dicky. ,,We zijn hier ’s ochtends om een uur of tien. En als het mooi is, blijven we tot een uur of half zes. Wat moet je mooier? Nou ja, tegenwoordig zijn we misschien wat minder fanatiek dan vroeger. Als ik het nu om half vijf zat ben, ga ik naar huis.’’  Ze hebben van alles bij zich. Kees-Jan leest de krant. Naast zijn ligstoel heeft hij een verrekijker, soms komt er een mooi jacht voorbij varen. Dicky heeft naast zich een grote thermosfles staan. ,,Wil je een bakje koffie’’, vraagt ze. In het ’tentje’ - zoals Dicky de cabine steevast noemt - staat achter het gordijn de koeltas. En een grote tas speelgoed voor de kleinkinderen. De schoenen en slippers liggen - dat is ook zo’n Katwijkse gewoonte - op het dak.  Tussen de vele Katwijkse gezinnen zit af en toe ook een buitenstaander. Die zijn eveneens van harte welkom. Dicky herinnert zich nog goed dat wijlen Theo van Gogh - regisseur, schrijver, columnist en enfant terrible - hier altijd kwam. ,,Heel bijzonder’’, zegt ze. ,,Dan zag ik hem met zijn zoontje aan de waterkant lopen.’’  Van Gogh was voor zijn dood in 2004 kind aan huis op het Katwijkse strand. In 1995 vertelde hij aan het Leidsch Dagblad dat hij er al 38 jaar kwam. Vanaf zijn geboorte dus. Zijn vaste stekje was cabine 8 bij het Zeepaviljoen, tegenover de Oude Kerk aan de Boulevard. Van Gogh benadrukte in het gesprek dat Katwijk absoluut zijn favoriete badplaats was. ,,Wat het mooie is van Katwijk, is dat het decor in al die jaren niet is veranderd’’, zei hij toen. En: ,,Ik kom hier graag met mijn kind. Ik trek daar speciaal een maand voor uit en zeg er werk voor af. Een beetje luieren, zwemmen en zonnen, vooral nergens aan denken. Heerlijk.’’  Hij was er mee opgegroeid, werd door zijn ouders al elke zomer meegesleept naar het Katwijkse strand. En zo is het ook voor Dicky Verdoes. ,,We weten niet beter, vader en moeder deden dit ook al. Ik zou dit niet kunnen missen’’, zegt ze.  Joke Pronk zit een stukje verderop met een grote groep familie en aanloop in een kring, die is opgebouwd tussen een stuk of vier cabines. ,,Daar zitten de zussen’’, wijst ze. ,,We doen dit met een stuk of vier gezinnen. Mijn ouders deden het ook al en wij dus ook. Vlak voordat onze Ro werd geboren, hadden wij onze tent. Hij wordt nu 42 jaar.’’  Ze zou in de zomer nooit op reis gaan. ,,Op vakantie? Dat doen we alleen in de wintermaanden’’, zegt Joke. Als het maar even lekker weer is, gaat ze naar het strand. En als het een twijfelgeval is, gaat ze ook. ,,Als je een tentje hebt, ga je gewoon heel gauw. Je weet altijd zeker dat je een mooi plekje hebt. En als het ineens slecht weer wordt, dan pak je je fiets en ben je binnen vier minuten weer thuis. We gaan zelfs tussendoor wel eens terug om thuis even koffie te zetten.’’  Jan Schipper schat dat elk jaar zo’n tien procent van huurders afvalt en dat er dus ook tien procent nieuw bij komt. ,,De meeste mensen zitten al jaren bij elkaar en willen ook niet verkassen. Daar houden we natuurlijk rekening mee. Maar voor eind april moeten ze betaald hebben, anders komt zo’n tentje vrij voor de nieuwkomers.’’  De cabines zijn erg arbeidsintensief: onderhoud en opslag, maar ook voortdurend zand wegscheppen of juist bijscheppen. Na een flinke storm is er veel werk aan de winkel. Jan Schipper: ,,Sommige mensen zeggen wel eens dat je hier slapend rijk van wordt. Grote onzin. Als je aan het einde van de rit tien procent van de huurprijs overhoudt als winst, dan heb je het goed gedaan. Van één vakantiehuisje op het strand heb je evenveel omzet als van zeventig van die cabines en veel minder werk. Maar ermee ophouden, met die cabines? Dat nooit. Het is gewoon leuk.’’  In de laatste Katwijkse nota over strandbeleid (uit 2016) noemt de gemeente de strandcabines een wezenlijk en beeldbepalend onderdeel van het Katwijkse strand. ’Al jarenlang maken met name Katwijkse families gebruik van deze cabines en dit is een traditie waar de gemeente Katwijk trots op is. Een traditie die de gemeente wil behouden voor haar burgers.’  De cabines hebben dus een beschermde status, maar toch is er sprake van een dalende lijn. In de nota uit 2016 heeft de gemeente per strandpaviljoen een minimum bepaald. De vijftien paviljoens moeten bij elkaar 1024 cabines op het strand hebben staan. Dat is al flink minder dan in 2010: minimaal 1326 strandcabines. ’Op verzoek van de paviljoenhouders naar beneden bijgesteld in verband met de exploitatie van de strandhuisjes waar nachtverblijf mogelijk is’, meldt de nota uit 2016.  Een woordvoerster zegt dat er binnenkort waarschijnlijk ook regels komen voor kleur en vorm van de strandcabines, die traditioneel gewoon eenvoudig wit zijn. Onlangs verschenen de eerste gekleurde cabines en een van de strandpaviljoenhouders meldde recent dat hij zijn ’tentjes’ wil vernieuwen: ronde hokjes met een rieten dak.  De gemeentewoordvoerster: ,,Het kan mooi uitpakken, maar het kan ook een circus worden.’’  24 jul. 2017  nieuwleestijd 1 min  Een duinexcursie door Berkheide georganiseerd door Natuurcentrum Katwijk.  Alieke Hoogenboom24 jul. 2017  Een permanent onderkomen op het Duinplein aan de kust zit er niet in voor Natuurcentrum Katwijk en dus moet de vrijwilligersorganisatie op zoek naar een nieuwe plek. ,,Het is jammer. Wij willen graag zo dicht mogelijk bij het strand staan, maar het Duinplein blijkt lastig te zijn. Er blijven zo niet veel locaties meer over’’, reageert Rien Oldenhof van het Natuurcentrum.  De verhuizing van het DunaAtelier - van de Boulevard naar het Duinplein - werd eerder dit jaar uitgesteld om te onderzoeken of op het plein plek zou zijn voor beide organisaties. Die optie valt af, omdat de gemeente Katwijk wil dat op het plein ook ruimte overblijft voor het houden van evenementen. Ook is onderzocht of de twee in één gebouw kunnen worden gehuisvest, maar de wensen over de invulling en het ontwerp lopen te zeer uiteen.  ,,Wij willen graag een eigen pand houden’’, zegt Jack Vlieland, voorzitter van Kunstvereeniging Katwijk , daarover. Hij had graag gezien dat het Natuurcentrum zijn nieuwe buur zou worden. ,,Het past, maar als er ook eendaagse evenementen moeten worden gegeven, is het plein inderdaad te klein.’’ Toch heeft de voorzitter nog steeds goede hoop dat het Natuurcentrum naar het Duinplein verhuist. ,,Zij willen dolgraag naar ons en wij willen dat ze komen. We kunnen elkaar versterken’’, zegt hij.  Oldenhof verwacht dat het Natuurcentrum in elk geval volgend jaar - net als deze zomer - nog in een tijdelijk onderkomen op het strand is te vinden.  ,,De permanente huisvesting is een proces van de lange adem’’, zegt hij. ,,We willen heel graag jaarrond open, zeker nu we samenwerken met het museum Naturalis wil je een vaste plek hebben. Een locatie in het dorp vinden we niets. We willen in de natuur staan. Het strand is voor ons de ideale plek.’’  Eind dit jaar wordt de kelder gebouwd en in het tweede kwartaal van 2018 verhuist het DunaAtelier naar het Duinplein.  ,,Goede vraag! Katwijk is altijd mijn tweede thuis geweest. Mijn opa en oma hebben hier al jaren een stacaravan, op camping de Noordduinen. Daar kom ik elke zomer, al zolang als ik besta. Vroeger gingen we de hele schoolvakantie. Dan was ik iedere dag van ’s ochtends vroeg tot ’s avonds laat op het strand. Als kind vermaak je je prima met zwemmen, schelpen zoeken en zandkastelen bouwen. Maar als je wat ouder wordt, voelt het een beetje doelloos om de hele dag op het strand te liggen. Dat gaat vervelen. Ik had zoiets van: als ik hier toch ben, kan ik net zo goed iets gaan doen. Bij een strandtent werken of zo. De reddingsbrigade trok me ook. Ik was wel eens naar een open dag geweest en mocht toen met de boot mee. Prachtig natuurlijk. Bovendien zag ik ze altijd hier op het strand en leek het me echt een leuke club. Ik ben langsgegaan en mocht de opleiding tot jeugdstrandwacht gaan volgen. Dat is alweer vijf zomers geleden. Inmiddels ben ik lifeguard en wellicht kan ik doorgroeien tot senior, zodat ik leiding mag geven aan het team.’’  ,,We doen veel aan preventie. Tijdens drukke dagen gebeurt het regelmatig dat kinderen hun ouders niet meer kunnen vinden. Daarom delen we bijvoorbeeld polsbandjes uit. Ook verlenen we eerste hulp. Je plakt heel wat pleisters in een zomer. Een kind dat zich heeft opengehaald aan een schelp of zo. Maar ons hoofddoel is het voorkomen van verdrinkingsongevallen. In het hoogseizoen zijn we met zeven man op de post en patrouilleren we op zee. We waarschuwen mensen als ze te ver afdrijven. Een oostenwind is erg verraderlijk en zwemmers onderschatten de kracht van de zee nog wel eens. Drie jaar geleden hadden we een dodelijk ongeval met een vader en zijn dochtertje. Zoiets hakt er wel in. Je weet dat het kan gebeuren, maar het is een enorm heftige ervaring.’’  ,,Absoluut. Ik heb hier een grote vriendengroep en zeker de helft van mijn sociale leven speelt zich in Katwijk af. Ik studeer in Amsterdam en overweeg hierheen te verhuizen. Vooral vanwege het strand. Dat mis ik echt in Hilversum. Het strand geeft me een gevoel van vrijheid. Als ik buiten het zomerseizoen in Katwijk ben voor een feestje of zo, maak ik altijd als eerste een strandwandeling. Even lekker uitwaaien, de frisse zeelucht opsnuiven en mijn hoofd leegmaken. Dan kom ik echt tot rust.’’  23 jul. 2017  nieuwleestijd 4 min  In je bikini of zwembroek een ’strandtent’ binnenstappen, is er anno 2017 niet meer bij. Zonaanbidders zijn verbannen naar aparte horecaloketten, ver weg van chique paviljoens met loungebanken waar je, in zomerjurk of korte broek, kreeft kunt eten.  Bloot, bloter, blootst was het de afgelopen decennia op de Nederlandse stranden. Maar aan die trend is al weer even een einde gekomen. De monokini is vrijwel geheel uit het beeld verdwenen. Her en der zit een vrouw met een hoofddoek en lange rok op het strand. Het tijdperk van de nieuwe preutsheid is aangebroken.  De geschiedenis van de Nederlandse badkleding leert dat preutsheid al veel eerder en langer mode was.  Halverwege de negentiende eeuw was het strand nog een plek waar je precies hetzelfde gekleed ging als in de stad. Er bestond helemaal nog niet zoiets als ’badmode’. Vrouwen liepen in een lange jurk over het zand, mannen in pak. Al was het strand niet echt een plek waar je voor je lol bivakkeerde. Het was veeleer de habitat van vissers en vissersvrouwen, die met brede vishoeden op - om geen water in hun gezicht te krijgen - de gevangen vis in manden op hun hoofd naar huis vervoerden.  Wie een stukje wilde zwemmen, gebruikte een badkoets. Je kroop in een soort mini-woonwagen, die door een paard de zee in werd getrokken. In de koets kleedde je je om en deed dan een negentiende eeuwse boerkini aan: een enkellange badjurk voor vrouwen. De zwemkleding was van katoen, flanel of wol. Het paard liep de zee in tot een diepte van zo’n zeventig centimeter en daar plonsde de badgast dan vrijwel ongezien voor anderen de golven in. Na een rondje zwemmen, klom je weer in de koets en deed de deur dicht. Het paard liep, onder toezicht van een badman, terug naar het strand. Onderweg kon je je afdrogen en verkleden. Het was gebruikelijk dat mannen en vrouwen gescheiden baadden.  In het Noordwijks Museum zijn foto’s te zien van badman Pieter Bedijn, die omstreeks 1900 strandgangers met zijn koets naar de zee bracht. Bedijn was de eerste verhuurder van badkoetsjes in Noordwijk aan Zee. Enkele exemplaren van de houten badkoetsen, die tussen 1830 en 1920 in waren, zijn te zien in de vaste collectie van Muzee Scheveningen.  Na 1880 werd het gangbaar om ook een tijdje op het strand te verpozen. De eerste strandgasten aan de Nederlandse kust deden dat zo veel mogelijk bedekt en in de schaduw. De rieten badstoel, met overkapping aan de bovenkant, deed zijn intrede. Geen stukje huid bleef onbeschermd voor de zon, want een gebruinde huid was ’boers’. Dat was alleen voor mannen die op de velden werkten.  Vrouwen droegen een tweedelig badkostuum, in een van de drie kleuren van de Nederlandse vlag, dat bestond uit een pofbroek tot op de knie en een tuniek met korte mouwen. Op hun hoofd droegen ze, jawel, een muts. Erg comfortabel was de kleding niet, want het kostuum was gemaakt van warme, dikke stof, niet geschikt om in te zwemmen.  Zo’n twintig jaar later, omstreeks 1900, verschijnt het ’badpak’. Aanvankelijk is het wollen ding bedoeld als wedstrijdzwemkleding - maar allengs wordt het eendelige kledingstuk mode.  Met de komst van de bikini, in 1946, begint de opmars van ’bloot’ op het strand. Elk nieuw ontwerp van badkleding laat in de decennia daarop steeds iets meer van het mannelijke en vrouwelijk lichaam zien.  Topless zonnen is in de jaren tachtig de normaalste zaak van de wereld, al doen ze er in Katwijk dan nog wel moeilijk over. Blote vrouwen voor de boulevard, dat is geen gezicht, vinden veel (gereformeerde) Katwijkers. Maar iets voorbij paviljoen Willy Zuid, ten zuiden van de boulevard, mag het wel. ’Mits daaraan geen aanstoot wordt genomen’. Daar laten de Leidse - en wellicht ook de vrijgevochten Katwijkse - vrouwen hun borsten vrolijk in de zon wapperen. Een bruine huid is dan juist een kenmerk van succes, het uithangbord van dure zonvakanties, het hebben van veel ’vrije tijd’.  Iets ten zuiden van die toplesszone in Katwijk kun je zelfs alles uitdoen. Nou ja, als de politie niet langskomt dan, want die verzoekt je vriendelijk om ’iets aan te trekken’. Dat doet iedereen op zo’n moment braaf, maar als de politieauto verdwenen is, gaat het broekje weer uit.  Tot zo ver het verhaal van ’bloot, bloter, blootst’, want in 1993 keert het tij. De Katwijkse SGP/GPV-fractie bindt dan opnieuw de strijd aan met de blote borsten, waardoor een deel van de Katwijkers ’niet meer naar het strand kan gaan’.  Ook elders verliest bloot terrein. De bovenstukjes gaan weer aan, tankini’s (broek met hemdje) raken in. De zonnestudio’s doen steeds slechtere zaken. Verhalen over de gevaren van huidkanker door zonnestraling hebben hun effect.  Blote armen worden nu bedekte met ’armsleaves’ van zwarte inkt. Kuiten en ruggen staan vol met tatoeages, soms is geen stukje huid meer te zien. De meeste mannen en jongens dragen een zwembroek met daarover een soort broekrok tot op de knie. Ook veel meisjes dragen laagjes badkleding.  Niet veel later komt de boerkini: een lichaamsbedekkend geheel voor moslimvrouwen, compleet met hoofdbedekking. Nog niet gezien in Katwijk of Noordwijk, maar je ziet daar wel regelmatig vrouwen met hoofddoeken en lange wijde rokken op het strand. Kleding die een beetje doet denken aan de negentiende eeuwse badmode.  De strandtenten van weleer zijn veranderd in fancy restaurants, waar het niet op prijs wordt gesteld als je in je natte kloffie een ijsje komt halen. Bij Zomers in Katwijk zijn blote snackers ’verbannen’ naar de achterkant van de zaak. Het is even zoeken, maar de dorstige badgast in doorweekte bikini kan daar terecht voor een versnapering. De terrassen aan de voorkant van de paviljoens zijn bestemd voor geklede strandbezoekers. Zij kunnen daar, op met stof bekleed meubilair een prosecco drinken en kreeft bestellen, zonder vies te worden van zand, zout en zeewater.  23 jul. 2017  nieuwleestijd 1 min  1 min leestijd  Alieke Hoogenboom23 jul. 2017  Het kinderspeelparadijs en de indoorskatebaan van de Leiderdorpse initiatiefnemer Rob Monks mogen op bedrijventerrein Katwijkerbroek komen, maar zeker is die komst niet. De Raad van State heeft bezwaren van concurrenten van tafel geveegd, maar nu heeft Monks zelf twijfels.  Monks mag na drie jaar aan de slag in de leegstaande palletfabriek in Katwijk, maar wil nu eerst een ’haalbaarheidsonderzoek doen’. ,,In de tussentijd is er meer concurrentie bijgekomen’’, legt Monks uit ,,Er is een indoorspeeltuin geopend in Warmond en ook in Rijswijk. Ik wil zeker weten of het kan in Katwijk. We gaan dus jammer genoeg niet meteen bouwen. Het enthousiasme was een beetje weggeëbd, maar nu de procedure voorbij is en de Raad van State heeft besloten dat de vergunning niet wordt ingetrokken, begint het weer te kriebelen.’’  De nieuwkomer had de afgelopen jaren verzet van concurrenten Bubblejungle in Leiderdorp en KidsZoo in Noordwijkerhout, die vinden dat in de regio geen plek is voor nog een indoorspeeltuin. De Raad van State oordeelt dat het plan van ondernemer Monks voldoet aan de landelijke bouwregels voor duurzame verstedelijking en dat er dus geen reden is de vergunning in te trekken. De hoogste bestuursrechter gaat niet in op de eventuele economische gevolgen van een nieuwkomer op de speelparadijsmarkt.  De ondernemer is opgelucht dat de strijd voorbij is. ,,De uitspraak lag in de lijn der verwachting. Het is jammer dat het zolang heeft geduurd. Het was vooral voor de pandeigenaar in Katwijk zuur en pijnlijk. Die is heel enthousiast over het plan.’’  Als de uitkomst van het onderzoek - dat Monks over een paar maanden verwacht - positief is, heeft de ondernemer grootse plannen met het speelparadijs. ,,Er komen een indoorspeeltuin en een overdekte skatehal. Daarmee onderscheiden we ons van anderen. Skateboarden is een Olympische sport geworden en ik wil het park volgens die standaarden inrichten. Het zou fantastisch zijn als de gouden medaille over twaalf jaar wordt gewonnen door iemand die bij ons skate.’’  Naast een groot overdekt speelpark, komt er onder andere een kleiner en laagdrempeliger skateterrein . Daar kunnen kinderen ook met een step rondrijden. Er is ook een ruimte gepland waar bezoekers lessen kunnen volgen.  21 jul. 2017  nieuwleestijd 2 min  Ton Frissen vreest dat zijn muziekfestival Haringrock en de Vrijmarkt aan de Katwijkse kust volgend jaar niet kunnen doorgaan. Het reddingsevenement Search And Rescue (SAR) Katwijk en daarnaast Haringrock en de Vrijmarkt van Frissen, willen voor dezelfde zaterdag (14 juli) een evenementenvergunning aanvragen, maar dat is niet mogelijk.  SAR en Haringrock kunnen wel op één dag plaatsvinden, maar in verband met de veiligheid niet in combinatie met de Vrijmarkt die dit jaar voor het eerst werd gehouden. Dat heeft burgemeester Cornelis Visser aan Frissen laten weten. ,,De markt en Haringrock horen bij elkaar. Ze zijn één geheel geworden en kun je niet los van elkaar zien’’, zegt de organisator. ,,Het is geen dreigement als ik zeg dat het voor ons geen optie is om naar een ander weekeinde te verhuizen. Ik werk voor een visonderneming en zit dan in Noorwegen. Ik kan in de periode gewoon geen vrij krijgen. Ik snap niet dat SAR niet net als dit jaar het weekeinde voor ons kan plaatsvinden.’’  De organisator zit behoorlijk met situatie in zijn maag. ,,Het is een domper voor al die vrijwilligers die nog van het feest van vorige week aan het nagenieten zijn.’’  De zorgen van Frissen over de toekomst van zijn evenementen zijn voorbarig omdat er nog geen besluit is genomen over die dag, laat een gemeentewoordvoerder weten. ,,We zijn nog helemaal niet zover. We hebben met Ton Frissen een voorgesprek gehad waarin is aangegeven dat de combinatie van die drie evenementen niet mogelijk is in verband met de openbare orde en veiligheid. De Vrijmarkt en SAR Katwijk kunnen niet tegelijkertijd op de Boulevard plaatsvinden. We erkennen dat er nu een probleem is, dus we gaan samen op zoek naar een oplossing. De evenementen zijn allemaal mooi en waardevol voor Katwijk.’’ Een roulatiesysteem is een voorbeeld van zo’n oplossing, maar Frissen ziet daar niets in. ,,Ik ben geen rondreizend circus.’’  Laura van Noort, van SAR Katwijk, geeft aan dat het reddingsevenement ook niet kan verhuizen. De organisatie moet namelijk rekening houden met de deelnemers, die in de zomer ook meedoen aan andere demonstraties van hulpdiensten in Nederland. ,,Wij zitten al jaren op de tweede zaterdag van juli en daar houden we aan vast. Ik snap dat de drie evenementen niet tegelijk kunnen plaatsvinden, dus we moeten in gesprek om een oplossing te vinden. Het is te vroeg daar nu een voorspelling over te doen. Ik maak me er in elk geval niet druk om. We leven op goede voet met de gemeente en andere evenementen.’’  Wat als geen van de organisatoren overstag gaat? ,,Daar gaan we nog niet op in’’, zegt de gemeentewoordvoerder. ,,Alle argumenten, bezwaren en mogelijke oplossingen moeten nog op tafel komen. Ik heb er vertrouwen in dat we er uitkomen. De evenementen zijn belangrijk voor Katwijk, het zou zonde zijn als er een niet kan doorgaan.’’  21 jul. 2017  nieuwleestijd 2 min  Buurtbewoners drinken voor een flat in de Molenwijk koffie met elkaar.  Alieke Hoogenboom21 jul. 2017  Drie houten banken op wielen, gemaakt door de jongeren van het Kluskwartier, staan voor het wooncomplex aan de Violierstraat in de Katwijkse Molenwijk. ,,Iemand nog koffie of thee”, vraagt Anita Laterveer aan de bewoners die druk met elkaar in gesprek zijn.  De Katwijkse deed vorig jaar mee aan een kerstwensenactie van woningcorporatie Dunavie. Haar wens, banken voor de buurt zodat bewoners meer met elkaar in contact komen, was een van de vijf winnende ideeën. ,,Ik wil iets doen voor de wijk’’, legt ze uit. ,,Je moet elkaar in de gaten houden, vind ik. En als het niet goed met iemand gaat een hand uitsteken.’’ De banken staan normaal gesproken op het dakterras van de Molenburghflat, waar Laterveer woont. ,,Het leek me leuk om deze zomer op toer te gaan, zodat meer mensen van de banken kunnen genieten.’’  De eerste edities ’Buurtbanken on tour’ waren bij de flats aan de Ranonkelstraat, nu heeft Laterveer de banken met hulp van buurvrouw Krijna van Duijvenbode en Marloes de Mooij van het Welzijnskwartier naar de Violierstraat gereden. Een paar dagen eerder hebben ze bij bewoners een uitnodiging door de brievenbus gedaan. Die affiches met data en locaties hangen ook in de portieken.  Buurtbewoners nemen een voor een plaats. Sommigen kennen elkaar al, maar de meesten niet. Er wordt een sjekkie gedraaid, nog een kop koffie ingeschonken en een tweede koekje gepakt. ,,Zijn er nog punten voor de vergadering’’, grapt een bewoner.  Jan en Wil van Duijn wonen zo’n dertien jaar in het complex en kennen aardig wat buren, maar vooral van gezicht. ,,Ik vind dit een leuke manier om elkaar te leren kennen en een beetje te babbelen’’, zegt Jan van Duijn die de Tour de France voor de bijeenkomst even heeft gelaten voor wat het is. ,,Het is niet meer zoals vroeger, toen je overal met elkaar op straat hing. Nu kun je een knaak horen vallen.’’  De bewoner is ook gekomen om problemen aan te kaarten. Zo zijn er klachten over de vuilcontainers die veel vliegen aantrekken en de schreeuwende jonge meeuwen op het dak. Marloes de Mooij, medewerker van het Welzijnskwartier, hoort de problemen aan en geeft die later door aan de wijkagent, wijkregisseur of Dunavie.  Ze is enthousiast over het bankenproject, het initiatief van Laterveer die al 35 jaar in de Molenwijk woont. ,,Anita is goud voor ons. De oren en ogen van de wijk. Je merkt dat de bewoners het leuk vinden, maar ook spannend. Het eerste kwartier praten ze vooral over koetjes en kalfjes, maar later ontstaan ook andere gesprekken.’’  De volgende vijf edities zijn op donderdagen 27 juli en 3 en 10 augustus op verschillende locaties aan de Asterstraat, en 17 en 24 augustus aan Zonnebloemstraat.  ,,We weten nog niet wat we daarna gaan doen’’, zegt De Mooij. ,,Een vaste plek in een wijkgebouw of weer door de wijk rijden? We merken dat deze manier laagdrempelig is en bewoners sneller langskomen omdat de banken voor de flat staan.’’  21 jul. 2017  nieuwleestijd 2 min  Gedoogde campers langs de Leidsevaart in Lisse. Tegenwoordig mag er niet meer aan twee kanten van de weg worden gekampeerd.  Paul de Vlieger21 jul. 2017  Er komt toch geen natuurcamping aan de Loosterweg-Zuid in Lisse. Onderzoek heeft uitgewezen dat het financieel gezien geen haalbare kaart is. Er zijn te hoge investeringen nodig voor de riolering en voor het afdekken of afgraven van vervuilde grond.  De natuurcamping moest komen op een gemeentelijk weiland van ruim 3,5 hectare in de uiterste zuidwesthoek van Lisse. Het perceel grenst zowel aan de gemeentegrens met Teylingen als aan die van Noordwijkerhout. Aan de Lissese kant schurkt het stuk grond aan tegen natuurgebied Wassergeest en aan de westkant tegen het spoor en de Leidsevaart. In een grijs verleden was de grond in gebruik als vuilstortplaats van Lisse.  Dat laatste is er de oorzaak van dat de bodem is verontreinigd. Zou er een camping komen, dan is afgraven van de grond of het aanbrengen van een dikke afdeklaag noodzakelijk. Maar dat gaat dusdanig in de papieren lopen dat zowel de gemeente als de initiatiefnemers nu hebben geconcludeerd dat er een streep door de plannen moet worden gezet.  En het zag er op papier nog wel zo aardig uit wat de Noordwijkse ondernemers Ferry en Piet van den Burg - eigenaars van camping De Duinpan in de badplaats - hadden bedacht. Ze wilden een natuurcamping maken met 150 tot 200 ruime en luxe plaatsen voor tenten, caravans en campers. Verder moest er aantal trekkershutten komen en een klein haventje voor fluisterbootjes dat uitkomt op de Leidsevaart.  ,,Een droom van ons is even uiteengespat’’, zegt Ferry van den Burg. ,,Lisse biedt zoveel, die gemeente hoort gewoon een camping te hebben’’, vindt hij. Volgens de Noordwijker mag door dit plan dan een streep zijn gezet, een Lissese camping zit nog wel ’in zijn hart’. ,,Alleen het valt niet mee om grond te vinden die wel geschikt is. Ik heb het in elk geval nog niet gevonden. Ook omdat de bollengrond rond Keukenhof beschermd is.’’  Wethouder Cees Ruigrok vindt het ook jammer dat het plan niet kan doorgaan. ,,Er staat niet voor niets in onze nota economie en toerisme dat we graag een camping in onze gemeente hebben. Wij denken dan ook heel graag mee over een andere plek. Het zou een verrijking van ons dorp zijn’’, zegt hij.  Een van de redenen dat Lisse graag een camping wil, is omdat er dan een einde kan komen aan het gedogen van campers die als de bloembollenvelden bloeien massaal langs de Leidsevaart staan. Het ligt voor de hand dat het gedogen op die plek doorgaat zolang er geen camping is. Maar volgens Ruigrok is daar binnen het college van B en W nog geen besluit over genomen.  De groeiende toeloop van campers in het voorjaar geeft volgens de wethouder wel aan dat een campingeigenaar in elk geval in het voorjaar niet bang hoeft te zijn voor gebrek aan klandizie. ,,Er komen er tegenwoordig zoveel dat twee Leidsvaarten niet eens genoeg is.’’  Elke ochtend, weer of geen weer, komen de Katwijkse hangouderen bijeen op de boulevard. Alleen bij regen wijken ze uit naar het bushokje of staan ze onder de luifel bij de groenteboer of de slager. De eerste groep is er al om half negen. Die maakt drie kwartier later plaats voor de volgende groep. De grootste club mannen staat er tussen kwart voor elf en kwart voor twaalf om de laatste dorpsnieuwtjes en -roddels uit te wisselen. Een ochtend op de boulevard.  ,,Waar we het zoal over hebben? Over de mensen die zijn doodgegaan’’, zegt een van de mannen die al vroeg van de partij is. ,,Het kan best dat ze alleen ziek zijn en een week later weer op straat lopen. Wij willen nog wel eens van iets kleins iets groots maken.’’  Deze ochtend is er iets anders dat de aandacht trekt. Er ligt een bijzonder schip voor de Katwijkse kust: de hektrawler Afrika. ,,Hij ligt er best bij’’, zeggen de mannen die bijna allemaal wel een visserijverleden hebben. Ze bedoelen dat hij diep in het water ligt en dus wel vol moet liggen met haring. Jan van Duijn (67) voer er twaalf-en-half jaar op en houdt de verrichtingen van het schip nog nauwlettend in de gaten. ,,Het zijn vooral Katwijkers die aan boord zijn: meer dan veertig. En misschien vijf Portugezen. Reken maar dat ze het naar hun zin hebben, nu ze het dorp kunnen zien.’’ Hij denkt dat ze 17, 18 dagen van huis zijn geweest. Ook weet hij waar ze de vis hebben gevangen: ’op de 58e graad noorderbreedte’. ,,Waar dat is? Ergens tussen Engeland en Noorwegen.’’ Dick van Duijvenbode geeft een lesje breedtegraden. ,,Katwijk ligt op de 52e graad.’’  De hangsenioren weten ook allemaal hoeveel kilo haring de Afrika aan boord moet hebben: zo’n 160 pak. Pak? Ook dat moeten ze uitleggen. ,,1 pak is 22, 23 kilo. Waarom de hektrawler vol met naar huis verlangende Katwijkers de haven niet binnenvaart, daarover lopen de meningen uiteen. Volgens Van Duijn wacht de kapitein op hoog water en dat is er vanavond. ,,Anders lopen ze vast.’’ Anderen denken dat de haring nog niet de vereiste temperatuur van -25 graden heeft bereikt voor dat het de haven van Scheveningen in mag.  De hangouderen hebben zelfs ’een opperhoofd’, vertellen ze. ,,Kijk daar komt ie aan’’, wijst Van Duyvenbode op een wandelaar in de verte, door de duinen. Borst vooruit, stijlvolle tred met in zijn hand zijn fiets. Hij maakt altijd een ommetje voordat hij zich bij zijn ’onderdanen’ aansluit. ,,Hij heeft altijd leuke annekedotes’’, zegt Bas van Dijk met een grijns. Van Duyvenbode vervolgt: ,,Haha. Je moet hem eens vragen of hij ook op een hektrawler heeft gevaren. Hij zal zeggen van wel, want dan ben je een hele piet.’’ Op fluisterende toon vervolgt hij: ,,Het opperhoofd voer op een bootje met alleen een vlaggenmast. Weet je hoe hij heet? Wilhelmus Gerardus Fransiscus Ros.’’  Fluitend zet de man-in-kwestie zijn fiets op de plek die Van Duyvenbode al voorspelde. ,,Altijd op dezelfde plek en altijd fluit hij. Hij is zo voorspelbaar.’’  Er volgt een joviale begroeting. ,,Ik heb geen Gerardus in mijn naam hoor’’, wijst Ros Van Duijvenbode terecht. ,,Gijsbertus moet dat zijn met roepnaam Wil.’’ En meteen gaat het gesprek weer over het haringschip op zee. Dat is veel interessanter dan die vijf andere schepen die er ook liggen te wachten tot ze de haven van Rotterdam mogen binnenvaren. In de haven wachten kost namelijk geld.  Speciaal voor de senioren die elkaar elke dag op de boulevard ontmoeten, heeft de gemeente Katwijk een glazen wand op de boulevard geplaatst. Zo hebben ze zicht op de zee en staan ze toch beschut. Alhoewel, er wordt flink gemopperd als het scherm ter sprake komt. Wijnand van Beelen wijst op de kieren onderin. ,,Daar komt wind doorheen. Tot een paar jaar terug, voordat de kustversterking was aangebracht, stonden hier muurtjes zonder kieren en vier in plaats van twee banken. Veel beter dus.’’  De veelgeprezen kustversterking met de parkeergarages tussen strand en boulevard heeft dus ook zijn nadelen. Gepensioneerd postbode Piet Duijndam wijst in dit verband op het pannenkoekenrestaurant De Zwaan op een steenworp van hun hangplek. ,,Die tent liep altijd heel best. Zelfs prins Claus kwam er. Het uitzicht op de branding is er niet meer en dus bleven bezoekers weg. Nu is het failliet.’’  De hangouderen zijn niet van plan actie te gaan voeren voor een comfortabelere hangplek. Arie Remmerzwaal: ,,Joh, dat helpt toch niet. Net als met die windmolens die ze hier op zee willen plaatsen.’’ De windmolens van IJmuiden zijn deze ochtend vanaf de Katwijkse boulevard duidelijk zichtbaar. ,,Je hebt bijna nooit dat je ze kan zien. Dus wat heb je er voor last van?’’  De mannen vinden het wel interessant, zo’n journalist die ook nog eens foto’s van ze maakt. Al moet het niet te veel tijd kosten, want het is ’blookertijd’: tijd om thuis iets te gaan drinken. De namen én bijnamen worden genoteerd. Leen van Velzen vertelt dat hij zijn bijnaam ’de mos’ van zijn overgrootvader erfde. ,,Hij had een mus gevangen en geel geverfd en wilde hem als kanariepiet verkopen. Haha.’’  Veel diepgang is er niet in de gesprekken. Maar gezellig is het, en daar is het ze om te doen, zo blijkt als ze weer uit elkaar gaan. ,,Tot morgen maar weer.’’  20 jul. 2017  nieuwleestijd 2 min  Het gebied Duinvallei (groene strook op het midden van de foto) in Katwijk.  Alieke Hoogenboom20 jul. 2017  Het plan van woningcorporatie Dunavie om in het gebied Duinvallei - tussen de N206 en De Zanderij in Katwijk - voor ’spoedzoekers’ twintig woningen te bouwen is afgewezen en dus moet worden gezocht naar een andere locatie. En dat valt niet mee, terwijl de huisvestingsnood bij die groep hoog is. ,,We zijn bereid er geld in te steken en hebben de expertise in huis. De wil is er dus absoluut, maar we moeten wel een plek vinden’’, zegt Lia Wijnsma, manager woondiensten bij Dunavie.  De woningcorporatie heeft geen bouwgrond of een leeg pand voor handen. ,,Het moet dus vanuit de gemeente komen. In Katwijk zijn gebouwen die je met weinig problemen kan omvormen tot woningen.’’ De gemeente onderzoekt momenteel geen specifieke locaties, maar is voornemens dat na de zomer wel te gaan doen. Het voormalige postkantoor aan het Baljuwplein werd eerder genoemd als mogelijke optie, maar Dunavie is daar niet enthousiast over. ,,Daar zit een huurder in en dat gaat lang duren. We zoeken een snellere oplossing.’’  De spoedzoekers zijn inwoners die door een scheiding of andere dringende reden een huis zoeken, jonge starters en statushouders die nog geen woning hebben. ,,Het zijn mensen die tussen wal en schip vallen. Voor echte spoedgevallen is er een urgentieverklaring’’, legt ze uit. ,,Het gaat vooral om tijdelijke woonplekken om een periode te overbruggen. Het is de bedoeling dat ze na een tijdje ruimte maken voor nieuwe spoedzoekers.’’  Het Katwijkse gemeentebestuur kondigde in januari nog aan in Duinvallei een stuk grond te reserveren voor de tijdelijke huisvesting van die groep. Het team vertegenwoordigers uit Katwijk, dat onlangs heeft vastgesteld welke initiatieven een plek krijgen in het gebied, is niet blij met die actie. De insteek was namelijk dat de gemeente zich niet met de invulling zou bemoeien. ’Wij vinden het uiterst zonde dat dit besluit een smet heeft geworpen op het leuke traject dat door de gemeente was ingezet en erg positief werd gewaardeerd’, schrijft het team in het adviesrapport aan Katwijk.  Stichting Huurdersbelangen ’de Duinstreek’ (SHD) baalt dat het plan niet doorgaat en levert kritiek op aanpak van de gemeente. ,,Ik blijf het echt ongelooflijk vinden wat het college heeft bewogen om op dat moment met de kreet ’spoedzoekers’ de media in te gaan’’, zegt voorzitter Cees Oostindie in een persbericht. Volgens hem was dit plan daardoor al ’besmet’ bij aanvang. Katwijk had de huisvesting van spoedzoekers buiten project Duinvallei moeten houden, vindt hij.  ,,We hebben geleerd van dit proces en zullen die lessen meenemen’’, zegt een gemeentewoordvoerder. ,,Achteraf bezien was het een onhandige samenloop van processen. Spoedzoekers is een verzamelterm die al vaker werd gebruikt. Als gemeente hebben we dat verder uitgewerkt in de term ’huisvesting voor bijzondere doelgroepen’ met daarbij steeds benoemd over welke doelgroep het dan gaat.’’  De gemeente Katwijk wil met de organisatie Klein Duinvallei - een wooninitiatief dat wel aan de slag mag in Duinvallei en jongerenwoningen gaat bouwen - bespreken in hoeverre die organisatie voor de huisvesting van ’bijzondere doelgroepen’ kan gaan zorgen.  19 jul. 2017  nieuwleestijd 2 min  Of het de Duinpolderweg wordt of een andere variant; dat maakt ze niet zo heel veel uit. Maar dát er een betere ontsluiting van de Bollenstreek moet komen in oost-westelijke richting, staat voor de Lissese wethouder Evert Jan Nieuwenhuis en Keukenhofdirecteur Bart Siemerink als een paal boven water. Beide Lissese kopstukken breken er een lans voor. ,,Bereikbaarheid is de meest urgente uitdaging.’’  Nieuwenhuis en Siemerink houden hun pleidooi - onafhankelijk van elkaar - op de website van de provincie Noord-Holland. Nieuwenhuis, wethouder verkeer en infrastructuur, vindt dat vooral de leefbaarheid en verkeersveiligheid in het geding komen. ,,Wegen en bruggen in de richting oost-west die eigenlijk zijn aangelegd voor lokaal verkeer, worden overbelast. Dat geeft soms files maar dat vind ik niet eens het belangrijkste. Het levert gevaarlijke situaties op, bijvoorbeeld op plekken waar vrachtverkeer en fietsers de smalle weg delen’’, zegt hij.  De wethouder is blij met de MER-studie (Milieu Effect Rapportage) die nu wordt uitgevoerd voor alle zeven varianten van de Duinpolderweg. Waar buurgemeente Hillegom zich uitdrukkelijk als tegenstander van de Duinpolderweg manifesteert, is Nieuwenhuis helder: ,,Nut en noodzaak van een noordelijke ontsluiting van de Bollenstreek staan voor mij als een paal boven water. Of dat de Duinpolderweg moet zijn, weet ik niet; ik ben geen verkeerskundige. Daarom ben ik blij dat er nu zoveel alternatieven worden onderzocht. Het is goed als er straks knopen worden doorgehakt. Het gaat om de beste oplossing voor de streek.’’  Ook Keukenhofbaas Siemerink constateert dat het wegennet niet meer is berekend op het huidige aantal weggebruikers. Om de 175.000 auto’s die tegenwoordig zijn bloementuin aandoen goed te kunnen verwerken, heeft Keukenhof de afgelopen jaren miljoenen euro’s geïnvesteerd in parkeerfaciliteiten. Mede door de lange laan die vanaf de rotonde Lisse-noord naar Keukenhof is gemaakt, kan de buffering van auto’s van bezoekers voor een groot deel op eigen terrein plaatsvinden, waar dat vroeger op het gewone wegennet gebeurde.  Maar er is meer nodig, want volgens Siemerink ziet hij dagelijks vanuit zijn kantoor dat het verkeer niet alleen in de bollentijd vastloopt. Hij pleit daarom voor snelle maatregelen, bijvoorbeeld ’doelgroepenstroken’ voor bussen en vrachtverkeer. Een ’rondweg in de Bollenstreek’ zou wat hem betreft ook een goede oplossing zijn. ,,De oost-westverbinding, daar ligt het probleem’’, constateert ook hij. ,,Zo kun je van de N207 en N208 niet naar de N206 rijden. Om dat op te lossen, hoef je alleen maar een verbindingsweg te maken. Zo ontstaat en rondweg die naar mijn verwachting een heel positief effect heeft op de doorstroming.’’  De snelle voortgang in de besluitvorming die de twee mannen bepleiten zit er overigens niet in. Naar verwachting is het MER-onderzoek in het najaar van 2017 technisch afgerond. Op basis daarvan komt de stuurgroep Duinpolderweg met een advies voor een voorkeursalternatief. Gedeputeerde Staten van Zuid-Holland en van Noord-Holland nemen daarop een voorlopig besluit dat de inspraak in gaat. De planning is dat in de eerste helft van 2018 een definitief besluit valt over het voorkeursalternatief.  19 jul. 2017  nieuwleestijd 5 min  Leendert de Vink en Jaap van der Marel. Ze weten veel van het Katwijks dialect en schrijven een woordenboek.  Alieke Hoogenboom19 jul. 2017  Honderden dorpen in Nederland kennen een eigen dialect, maar er zijn er weinig die zoveel lijken op een echte taal als dat van Katwijk aan Zee. ,,Het Katwijks is vrij uniek’’, zegt Leendert de Vink, neerlandicus en Katwijker. „Het is een compleet dialect en er zit nog veel oud-Hollands en Middelnederlands in verweven. Het Katwijks kent niet alleen eigen klanken, maar heeft alle eigenschappen van een taal: specifieke woorden, eigen grammatica, zinsbouw, verkleinwoorden, meervoudsvormen en verbuigingen.’’  Al twaalf jaar komt hij één keer per week bij Jaap van der Marel over de vloer om aan het Katwijks Woordenboek te werken. Ze lezen, doen navraag bij dorpsgenoten - in de kustplaats spreken nog zo’n vierduizend inwoners vloeiend ’Katteks’ - en ze speuren in woordenboeken en op internet naar de herkomst van een woord. En als ze die vinden, hebben ze een skitterende avond. ,,Een hoogtepuntje’’, zegt Van der Marel.  Zo’n bijzonder moment was toen ze na een lange zoektocht het woord balsjepaetere wisten te herleiden. Katwijkers gebruikten dat woord voor knokken. ,,Het zou kunnen dat Katwijkse vissers dat woord vroeger hebben opgepikt in kustplaats Dieppe, in Frankrijk’’, zegt De Vink, die aan de Universiteit Leiden is gepromoveerd op het Katwijks dialect. ’As we in Dieppe ankwamme, dan was ’t altijd balsjepaetere’,zeiden ze dan. In het Frans betekent het woord ’feest in de open lucht, op het veld’. Ze kunnen zich niet herinneren hoe ze bij die oplossing zijn gekomen. ,,Bij een cryptogram vind je vaak ook opeens het antwoord, maar denk je ook: hoe kom ik erop?’’  Het Katwijks heeft een paar typische klanken. De ae, die komt in de plaats van de Nederlandse aa en klinkt als een langgerekte è (water wordt waeter). Een belangrijke klank is de bilabiale w. „Iemand die geen Katwijks spreekt, drukt bij het uitspreken van de w zijn boventanden op zijn onderlip”, legt Van der Marel uit. „Een echte Katwijker drukt zijn lippen op elkaar en zegt wae, als een Engelsman. Vroeger werd die klank overal zo uitgesproken.” Dan is er ook nog de gerekte àà voor ei (zeil wordt zààl) en natuurlijk de sk die in de plaats kom van sch (schip wordt skip, schreeuwen wordt skraeuwe).  De groep die moeiteloos in het Katwijks een gesprek voert, wordt steeds kleiner. Van der Marel: „In mijn straat nog wel, maar er zijn zat woonwijken waar het dialect amper wordt gesproken of waar het is verworden tot gewoon Nederlands met een Katwijkse tongval.” Katwijkers verhuizen, werken steeds vaker buiten het dorp en ook internet en televisie maken het dialect zwakker, meent het onderzoeksduo. ,,Katwijk aan Zee is lang een betrekkelijk afzonderlijke plaats geweest. Er was naar Leiden één lange weg door het landschap. In de stad vond het ABN sneller ingang, terwijl Katwijkers nog een tijd hun eigen taal bleven spreken.’’  De visserij was voor het Katwijks een behoudende factor. „Een geïsoleerde groep houdt een dialect in stand”, zegt Van der Marel. „Ook worden woorden in een dorp sneller doorgegeven. Als een belangrijk persoon een verspreking maakt, wordt dat overgenomen. In de jaren ’60 had Katwijk nog een vloot van rond de 150 schepen, nu zijn er nog geen vijftien. Dat is ook een reden dat het dialect is gaan verwateren.” Toch gaat die afname ook weer niet zo heel snel, stelt De Vink. „In Katwijk zijn de familiebanden hecht en er is een florerend verenigingsleven. Het zijn eigenlijk net Italianen zoals ze leven.’’  Voor sommige Katwijkse woorden bestaan wel zes begrippen. „Zoals de Eskimo’s verschillende woorden hebben voor sneeuw, hebben wij dat voor het weer, de wind of zee”, zegt De Vink. De wind waeit braed (het waait vanuit verschillende richtingen), d’r is maer aesem (er is meer wind) en een ’n blak zaetje (een spiegelgladde zee). Franse en Engelse woorden, die door de visserij in de kustplaats terecht kwamen, werden verkatwijkst, zoals faesie (gezicht, van face),lààit (vuurtoren, van light), kas (kapot, van het Franse cassé). Ook het Leids dialect heeft met het Katwijks vergelijkbare woorden: brizzie (rommel of herrie, Leids berzie) en bedien of medien (meteen, Leids bedeen of medeen).  ,,Of Katwijkers trots zijn op hun dialect? Vroeger niet, want ze keken erg op tegen het Nederlands, maar nu wel. Zeker Katwijkers die de taal nog goed spreken’’, stelt Van der Marel. ,,In de jaren 70 is men dialecten meer gaan waarderen. Dat begon al met een band als Normaal, die in dialect zong.” Volgens De Vink zal het Katwijks niet zo gauw verdwijnen. „Klanken blijven lang bewaard. De grammatica gaat wel sneller achteruit.”  In het Katwijks woordenboek, dat nog moet verschijnen, staan zo’n zevenduizend unieke woorden, met daarbij voorbeeldzinnen, anekdotes en allerlei uitdrukkingen zoals dat wordt weer 'n tietertje mit 'n lang bekje (dat wordt een langdradig verhaal) en blòòtebienezwemme (pootjebaden). Achterin het woordenboek komt een woordenlijst Nederlands-Katwijks, zodat alles is te vinden. De mannen hebben voor het woordenboek veel hulp gekregen van dorpsgenoten. Sommigen legden een stuk papier op de keukentafel en schreven daar telkens ’nieuwe’ woorden op. Als het briefje vol was, werd dat in een envelop opgestuurd. Ook van een handvol vaste brievenschrijvers kregen ze regelmatig post. „Echt leuk”, zegt De Vink. „Daaraan merk je dat het Katwijks dialect nog steeds leeft.”  De publicatiedatum van het woordenboek is nog niet bekend. De Vink en Van der Marel verwachten dat ze het boek van zo’n vierhonderd pagina’s in 2018 uitgeven.  Eenvoudig te leren zijn dialecten niet, maar buitenstaanders herkennen ze vaak wel. ,,Sjibollet noem je dat. De manier waarop iemand spreekt, verraadt waar hij vandaan komt. Elke taal heeft dat. Een Leidenaar pik je er door de r ook zo uit”, zegt neerlandicus Leendert de Vink.  Een typisch woord uit het Wassenaars dialect is tarre (tarwe), in een zin verwerkt: de tarre sting te kwarre (de tarwe stond weg te kwijnen). In Roelofarendsveen is ’Van wie ben jaai dur ein?’ een veelgehoorde vraag. Het woord achterrekkie (bagagedrager) wordt nog altijd veel gebruikt. Katwijkers hebben daar een eigen benaming voor: achterbankje.  Het Rijnlands dialect bestaat weer uit subdialecten. Zo zeggen ze in de dorpen ten noorden van de Oude Rijn (Roelofarendsveen, Ter Aar, Rijnsaterwoude) sien de son sakken in de see en ten zuiden (Alphen, Hazerswoude en Zoeterwoude) zien de zon zakken in de zee. Zoeterwoudse dialectwoorden, maar in Rijnlandse buurdorpen gebruiken ze die ook, zijn beja joh, tussenbeie en gerazie.  Prossen in het Noordwijkerhouts is afgeleid van proesten, vandaar de naam Tonneprossen van het jaarlijkse evenement met cabaretiers. Een likkie is in het Noordwijks een ijsje, een woord waar zelfs een ijssalon in de badplaats naar is vernoemd.  Van een doodgewoon rijtjeshuis naar een Maleisisch paleis: de 28-jarige Dennis Verbaas uit Lisse gaat het meemaken. Op 14 augustus stapt het Zuid-Hollandse fotomodel in het huwelijksbootje met de dochter van de sultan van de Maleisische deelstaat Johor.  Het is stil in het ouderlijk huis in de Lisser wijk Poelpolder. De familie is met vakantie. Naar Maleisië, vertelt een buurtbewoner. Binnenkort zouden de ouders terugkeren voor het huwelijk van hun zoon met de 31-jarige prinses Tunku Tun Aminah Maimunah Iskandariah.  De in 2015 tot de islam bekeerde Verbaas gaat tegenwoordig door het leven als Dennis Muhammad Bin Abdullah. Zijn oorspronkelijke naam en die van zijn broer en zusje staan nog op het bordje naast de voordeur.  Via modellenwerk kwam Verbaas in Azië terecht. „Ik vind het schitterend dat zijn leven zo is gelopen”, zegt ambulanceverpleegkundige Frans ten Have. In 2006 redde hij het leven van Verbaas, toen die op het voetbalveld werd getroffen door een hartritmestoornis.  „Dennis zat in hetzelfde team als mijn zoon. Toen hij neerviel, werd ik geroepen en ben ik hem gaan reanimeren. Het had een heel emotionele lading, iedereen kende Dennis.”  Mensen die hem kennen, beschrijven Verbaas als een rustige, serieuze jongen. „Hij rookte en dronk niet en gebruikte geen drugs. Hij was zo’n beetje de gezondste van ons allemaal”, zegt een voormalig teamgenoot van FC Lisse.  „Hij deed nooit gekke dingen”, zegt een andere clubgenoot. „Dat hij fotomodel werd en nu met een Maleisische prinses gaat trouwen, verraste mij wel.”  Verbaas was maandag niet bereikbaar voor commentaar. Vrienden die naar zijn bruiloft gaan, verwijzen op verzoek van de bruidegom door naar de woordvoerder van zijn schoonfamilie.  Ondernemers op de Lisser Heereweg zijn verheugd. ’Wauw’, verzucht de bloemenverkoopster. „Het is een heel mooi, romantisch verhaal”, zegt Ria Grimbergen van de boekhandel. „Ik wens hem alle geluk van de wereld.”  Freek Koster, directeur van Touché Models Amsterdam, herinnert zich de aankomende prins heel goed. „Hij heeft tot 2015 bij ons onder contract gestaan. Hij was niet alleen een goed model, hij is vooral een ontzettend aardig mens.”  Aangezien Dennis niet zo heel lang is, werd hij naar Azië gestuurd. „Met name in Singapore en Hongkong deed hij het heel goed en waren mensen enorme fan van hem”, aldus Koster. „Zo’n twee jaar geleden vertelde hij dat hij stopte met modellenwerk en dat hij een bijzondere vrouw had ontmoet in Azië, op wie hij dol was. Hij is daar in jetset-kringen terechtgekomen en geef hem eens ongelijk.”  Koster heeft hem sindsdien niet meer gesproken maar koestert fijne herinneringen aan Dennis. „Deze man is echt een prinses waard! Ik snap heel goed dat zij op hem gevallen is. Hij is altijd heel behulpzaam, voorkomend en ruimde bijvoorbeeld ook de tafel af na de lunch. Dat doet echt niet ieder model! Ik wens deze sympathieke man dus alle geluk van de wereld met zijn prachtige prinses. Sprookjes bestaan toch echt nog.”  Het aanstaande bruidspaar heeft een hobby gemeen en dat is voetbal. De 31-jarige Tunku Aminah is sinds vorig jaar voorzitter van de voetbalclub Johor Darul Ta’zim die in de eredivisie van Maleisië speelt. Dennis werkt als marketingmanager bij de voetbalclub Tampines Rovers in Singapore.  Tunku Aminah, die mode studeerde aan een vooraanstaande academie in Singapore is de enige dochter van sultan Ibrahim, een van de negen sultans van Maleisië. Ze heeft één oudere broer en vier jongere broertjes. Haar flamboyantevader is sultan van de staat Johor en heeft een geschat vermogen van meer dan één miljard dollar. Hij reist de wereld rond in zijn eigen goud beschilderde Boeing 737.  De macht van de sultans werd aanzienlijk ingeperkt na een serie schandalen in de jaren tachtig en negentig. Zo sloeg Tunku Aminahs grootvader, wijlen sultan Iskandar van Johor, eind jaren tachtig een golfcaddy dood. Die zou de sultan hebben uitgelachen, nadat hij faalde een bal te putten. Dankzij zijn immuniteit als staatshoofd ontkwam de koning aan vervolging.  Zijn personeel was doodsbang voor hem. Als nieuwbakken sultan reed hij rond in Johor met een sirene op zijn Rolls-Royce en een wapen op het dashboard.  Automobilisten die te hard reden, werden gedwongen te stoppen en net zo lang kniebuigingen te maken tot ze erbij neervielen. Wie de sultan inhaalde, kon rekenen op een gigantische boete.  De afgelopen jaren neemt de invloed van de sultans weer toe. Wie openlijk kritiek op hen heeft, kan worden opgepakt voor opruiing. Eens in de zoveel tijd belandt er een criticus achter de tralies voor het beledigen van een sultan.  18 jul. 2017  nieuwleestijd 1 min  Er komt aanvullend onderzoek waaruit moeten blijken aan wat voor faciliteiten sportverenigingen in Teylingen behoefte hebben. Dit heeft de gemeente besloten naar aanleiding van eerder onderzoek, waaruit bleek dat clubs een gebrek aan overdekte trainingsruimten ervaren.  Op papier lijkt het alsof er voldoende plekken zijn om te sporten in Voorhout, Sassenheim en Warmond, concludeerden de eerste onderzoekers. Maar doordat clubs trainen tussen 17.00 en 22.00 uur terwijl de sportzalen van 16.00 tot en met 23.00 uur beschikbaar zijn, ontstaat er krapte.  Ook trainen de topsporters van korfbalvereniging TOP Sassenheim en handbalvereniging Foreholte uit Voorhout, bovengemiddeld veel. Hierdoor drukken zij extra zwaar op de beschikbare trainingsuren.  Het efficiënter inroosteren van de trainingsuren, een overkapping op het veld van de handbalvereniging en nieuwbouw van een grotere sporthal De Schans zouden een oplossing kunnen zijn. Maar voordat de gemeenteraad hierover een besluit neemt, moet het tweede onderzoek de noodzaak en haalbaarheid van de oplossingen uitwijzen.  Een impressie van de rijtjeshuizen achter Liduina. De woningen op de kop hebben een goothoogte die hoger ligt dan de tussenliggende huizen, zodat het woonwijkje past bij het hoofdgebouw van Liduina.  Roy Hazenoot18 jul. 2017  Bouwbedrijf Vorm gaat achter Liduina in Warmond 28 woningen bouwen. De Papendrechtse bouwer wil twintig rijtjeshuizen en acht ’gestapelde woningen’ neerzetten en heeft de steun van het Teylingse college van burgemeester en wethouders.  Het woonwijkje dat op de hoek Endepoellaan en De Weiden moet verrijzen, past zowel bij het uit 1929 stammende Liduina als bij de omliggende huizen, zo stelt Vorm. De bouwhoogte sluit namelijk aan bij de bestaande woningen en de twee rijen met rijtjeshuizen worden in het verlengde van Liduina neergezet. Ook krijgen de eerste en laatste huizen van de rij, de zogeheten kopwoningen, dezelfde goothoogte als het hoofdgebouw van Liduina.  Het bouwvolume van het Papendrechtse plan is beduidend lager dan het oorspronkelijke idee van de vorige eigenaar, zorgorganisatie Activite. Die wilde met woonstichting Vooruitgang 58 huurappartementen en 24 woningen voor zorgbehoevenden neerzetten. De zorgorganisatie zag er uiteindelijk vanaf en zette het perceel te koop.  Het college van B en W steunt het plan omdat het past in de doelstellingen om meer goedkope koopwoningen te bouwen. Huishoudens met een middeninkomen (36.000 tot 47.000 euro per jaar) komen namelijk ’nauwelijks aan bod in Warmond’. De acht appartementen gaan voor 186.000 euro van de hand en de eengezinswoningen moeten ongeveer 3 ton opbrengen.  Het hoofdgebouw van Liduina wordt niet in het plan betrokken. In het historische pand komt namelijk al een nieuw zorgconcept voor 38 ouderen. Het Gasthuis, zoals het initiatief heet, is gericht op kleinschalig wonen voor mensen die vanwege hun dementie niet langer thuis kunnen blijven. „Wij zorgen voor een beschermde woonplek”, zei oprichtster Annemieke Bambach eerder in deze krant. „Een echtpaar komt op de locatie wonen en runt het huis met hulp van verzorgers.” Naar verwachting gaat Het Gasthuis eind 2018 open.  Voordat met de bouw van het woonwijkje kan worden begonnen, moet het bestemmingsplan worden aangepast. De gemeenteraad moet zich er nog over buigen.  17 jul. 2017  nieuwleestijd 4 min  Koebosjes. Op het eerste oog zijn het onbeduidende plukjes bomen in het landschap. Maar achter die minibosjes in de polders rond Leiden gaan prachtige en tegelijkertijd gruwelijke verhalen schuil. Noordwijker Menko Wiersema, van beroep planoloog/gebiedsregisseur bij de provincie en uit liefhebberij historicus, weet er alles van.  Koebosjes zijn eigenlijk niet meer en niet minder dan begraafplaatsen. Als tegenwoordig op een boerderij een koe, schaap, varken of ander groot dier onverwacht sterft, wordt een speciale dienst gebeld die het kadaver bij de boer ophaalt en verwerkt. Dat was zo’n anderhalve eeuw geleden wel anders. Koeien die doodgingen - bijvoorbeeld aan de veepest die in die tijd ongenadig huishield - werden in een verloren hoekje van het weiland begraven. Er ging gebluste kalk overheen, er werd een slootje rondom het koeiengraf gegraven en er kwam een hek omheen te staan. Dit alles om te voorkomen dat levend vee boven de dode soortgenoten zou grazen en zo besmet zou kunnen raken.  Omdat de graven volledig met rust werden gelaten, kon de natuur op deze stukjes grond volledig haar gang gaan. Vogels en de wind brachten er zaden naartoe, struikgewas en bomen schoten hoog op. ,,Tussen 1850 en 1880 zie je overal in het landschap koebosjes opduiken’’, vertelt Wiersema.  De veepest kwam rond 1860 vanuit Oost-Europa naar Nederland. ,,Zo’n 25 jaar eerder was een levendige export van koeien vanuit Nederland naar Engeland ontstaan’’, aldus Wiersema. ,,In Engeland ontstond in die tijd een rijke klasse die steeds meer vlees at. De Hollanders konden in die behoefte voorzien. Scheepsladingen vol - op het hoogtepunt 18.000 runderen per drie maanden - gingen van Hoek van Holland in raderschepen de Noordzee over, richting Harwich.’’  De koeien - waaronder veel blaarkoppen uit Leiden en omgeving, hét koeienras van deze streek - werden eerst in het gebied rond Schiedam vetgemest met spoeling, een afvalproduct van de graanjeneverstokerijen. De enorme hoeveelheid mest die de beesten produceerden, werd onder andere naar de Bollenstreek getransporteerd, waar duinzand ermee werd omgezet in vruchtbare grond, geschikt voor de hyacintenteelt.  Als vanaf de jaren zestig van de negentiende eeuw per spoor ook steeds meer koeien vanuit Oost-Europa naar het Schiedamse ’spoelingdistrict’ komen, slaat in 1865 het noodlot toe. De vreemde koeien brengen een vreemde ziekte mee naar Holland: veepest. De veestapel van heel veel boeren wordt erdoor getroffen.  Omdat de dodelijke ziekte maar blijft doorwoekeren, komt in 1867 een speciale commissie van wijze mannen, onder wie de ’commissarissen des konings’ van de vier getroffen provincies, met een oplossing. Wiersema: ,,Een rigoureus en op militaire leest geschoeid plan. De vier provincies zouden worden omringd met een cordon militairen, afmakers en desinfecteurs, die tegelijkertijd naar het centrum van de provincie zouden oprukken. Alle zieke koeien die ze onderweg tegenkwamen, zouden worden gedood en als men uiteindelijk in het hart van de provincie met de neuzen tegen elkaar stond, zou al het zieke vee zijn vernietigd.’’  Het plan werd nooit uitgevoerd, althans niet in die vorm. De commissaris des konings van Zuid-Holland, James Loudon, zag logistieke en financiële bezwaren en vreesde bovendien voor sociale onrust. Hij vond met deze bezwaren gehoor bij de regering, die besloot de regie van de ’afmaking, vernietiging en ontsmetting’ in handen van de burgemeesters van de betrokken dorpen te leggen.  De onrust kwam er trouwens toch. Boeren wilden natuurlijk niet dat hun koeien werden afgemaakt. Er bestond namelijk altijd een kans dat de dieren de ziekte overleefden. Wiersema: ,,Er zijn verhalen bekend van Noordwijkse boeren die met hun koeien over het strand naar Zandvoort vluchtten. Op de kruising van wegen tussen Noordwijkerhout, Voorhout en Sassenheim werd een soldaat op wacht gezet die vlucht met koeien moest voorkomen. Daar dankt deze plek zijn naam ’t Soldaatje aan.’’  In het dorp Schoonrewoerd ging het er hard aan toe. Boeren bekogelden daar de veebegravers met stenen, waarna het leger werd gevraagd in te grijpen. Twee boeren die van geen ophouden wisten, werden gedood. In Bodegraven werden twee boeren vanwege hun verzet tegen de veepestmaatregelen een half jaar in de gevangenis gezet. Ook is een verhaal bekend van een schildwacht bij een runderbegraafplaats in Alphen aan den Rijn die, na de nodige sommaties, een man doodschoot die ’s nachts het vlees wilde opgraven.’’  Politieke gevolgen had de veepest ook, op verschillende niveaus. Zo werd de burgemeester van Lisse, Johannes Cornelis van Rosse, in 1867 door commissaris des konings Loudon ’oneervol ontslagen’ omdat hij weigerde aan de ruiming van vee mee te doen. In Den Haag viel de regering van Johan Rudolf Thorbecke zelfs over de veepest. Hem werd verweten dat hij de bestrijding te veel aan de lagere overheden overliet. ’De veetyphus is eene ramp voor het land, maar een zegen voor de oppositie’, verzuchtte Neerlands grootste staatsman uit die tijd erover.  De meeste boeren waren overigens wel gehoorzaam en stonden lijdzaam toe dat het vee werd afgemaakt en begraven, waarmee de aanzet tot de koebosjes werd gegeven. De bosjes bleven nog lang daarna plekken waar een mist van mysterie over hing en waarover met een zekere angst werd gesproken. ,,Het waren no-go areas’’, zegt Wiersema. ,,Het was er niet pluis. Er gingen verhalen over spoken en geesten die er rondwaarden.’’ Voor een deel klopte dat ook wel, want onder de grond ligt immers ziek vee begraven. ,,Je kunt er wel gaan spitten, maar je weet nooit wat er boven de grond komt. Bekend is het verhaal van een boer die voor de Tweede Wereldoorlog een oud koebosje opruimde, waarna zijn hele familie miltvuur kreeg.’’  Alleen al om die reden moeten koebosjes met rust worden gelaten, vindt Menko Wiersema. ,,Maar niet alleen daarom. Het is een puur Nederlands landschapselement dat je nergens ter wereld vindt. Werelderfgoed dus, dat mag nooit verloren gaan.’’  Video’s van voorbeelden van een ’bibliotheek 2.0’, actuele cijfers van het aantal boeken dat wordt uitgeleend en een artikel waarin wordt gesteld dat lezen door het digitale tijdperk niet verdwijnt. De Katwijkse bibliotheekdirecteur Jan Klerk probeert op Twitter (@jandriepuntnul) en via een blog inwoners te overtuigen van het nut en de noodzaak van de bouw van een ’bibliotheek van de toekomst’ in Katwijk. Slechts een kleine meerderheid van de Katwijkse gemeenteraad stemde vorige week voor het plan.  Wat hoopt u met uw berichten te bereiken?  ,,Ik wil laten zien wat we voor ogen hebben met de nieuwe bibliotheek. Twitter en het blog zijn mogelijkheden om in te gaan op de misverstanden die bestaan, maar ik heb niet de illusie dat ik die allemaal kan wegnemen. Vaak krijgen mensen pas een duidelijk beeld als een bouwplan concreter wordt. Ik hoop dat het eerste ontwerp meer begrip gaat kweken. Je zag dat ook bij De Burgt in Rijnsburg. Veel inwoners waren daarop tegen, maar nu zijn ze er blij mee.’’  Welke verkeerd beeld bestaat er volgens u over de bibliotheek?  ,,Dat er alleen boeken worden uitgeleend. Als je nu de bibliotheek aan de Schelpendam binnenloopt, wordt dat beeld deels bevestigd. Zo’n bibliotheek is juist niet wat we willen, maar wel wat we nu hebben.’’  Waarom bent u nu pas zo actief gaan communiceren over de nieuwe bieb?  ,,Ik had eerder geen ruimte om op die manier mijn mening te verkondigen. Het is een politiek gevoelig onderwerp. De communicatie rondom de bibliotheek is gedaan door de gemeente Katwijk. Die maakt daar zelf keuzes in en daar had ik geen invloed op. Nu er een besluit is genomen, heb ik meer vrijheid om zelf een beeld te schetsen.’’  Discussieert u mee op Facebook?  ,,Nee, want veel wat daar wordt geroepen, gebeurt vooral uit emotie. Daar kan ik met argumenten niet tegenop. Daarnaast is Facebook niet representatief voor heel Katwijk, en daar zit ook meteen een probleem. Niet alle Katwijkers zitten op sociale media. Je kunt aan de hand van die meningen niet gaan stellen ’Katwijk wil die bibliotheek niet’, zoals sommige politieke partijen wel doen. Ik heb het idee dat er een grote zwijgende meerderheid is die het plan best ziet zitten. Maar we hebben daar nooit onderzoek naar gedaan, dus zeker weten doe ik dat niet.’’  17 jul. 2017  nieuwleestijd 2 min  ,,Barry wie? Hay? Zegt me niets, nee.’’ Terwijl haar wel drie keer zo oude collega’s van de thuiszorg losgaan op het klassieke When the Lady Smiles, kijkt de 21-jarige Judith wat verwonderd naar de ’oude man’ op het podium met die eeuwige zwarte zonnebril op zijn neus.  De frontman van The Golden Earring sluit deze zaterdagavond de 31ste editie van Haringrock af. ,,Hier staat een trots man’’, glundert Ton Frissen, organisator van het tweedaagse festival in de duinreep tussen de boulevard en het strand. Zijn stem is schor. ,,Ik heb wel een jasje uitgedaan. Je bent constant in de weer met allerlei dingen en moet flink schreeuwen door door die portofoon om boven de muziek uit te komen. Het is stressvol en je komt er eigenlijk niet aan toe om er zelf echt van te genieten. Maar het is het meer dan waard. We hebben meer dan tienduizend man over de vloer gehad. Het is één groot volksfeest.’’  De Katwijker trok het op sterven na dode paard vijf jaar terug uit het slop en reanimeerde het in 1986 in poppodium Tripodia geboren Haringrock met succes. Onder de vlag van de Katwijkse Visserijdagen is het gratis festival weer opgebloeid.  Dat blijkt wel uit de komst van Hay, die vanavond met zijn Flying V Formation optreedt. Daar blijft het echter niet bij. Eerder kondigde Frissen in deze krant al een ’konijn in de hoge hoed’ aan. Wie de tweede headliner zou worden, wilde hij niet kwijt. ,,Haringrock is al zo aan het groeien. Als ik zijn naam noem, wordt het veel te druk. Het moet wel een Katwijks feestje blijven.’’  Tegen negenen wordt duidelijk wie die surprise act is. Frissen heeft niemand minder dan Adrian Vandenberg weten te strikken. De gitarist scoorde in 1983 met zijn eigen band een dijk van een hit met Burning Heart en trad later toe tot de legendarische Britse rockformatie Whitesnake, van voormalig Deep Purple-voorman David Coverdale.  In die hoedanigheid stond hij op één podium met de groten der aarde. Na een break van elf jaar pakte ’Adje’ in 2014 met Vandenberg’s Moonkings de draad weer op. ,,Het is altijd te gek om te spelen’’, vindt Vandenberg, nadat hij het publiek heeft betovert met evergreens als Here I Go Again en Is This Love. ,,Of dat nou voor zestigduizend hysterische Japanners in Tokyo is, zoals laatst, of in de Katwijkse zeikregen. En dat het geluid dan twee keer uitvalt: shit happens. Wel mooi dat het publiek gewoon bleef staan. Ze zijn hier wel wat gewend hè. Allemaal zeelui. Die ’Kattukers’ zijn waterdicht joh. Ik heb trouwens trek in haring man. Ik ben een geboren Scheveninger, dus ik ben niet grootgebracht met potjes Olvarit, maar met gestampte haring en paling.’’  Terwijl Vandenberg een Hollandse Nieuwe - ,,Zonder uitjes, dat vergalt de smaak’’ - naar binnen laat glijden, is het de beurt aan Hay om het publiek in vervoering te brengen. Dat lukt amper met de nummers van zijn nieuwe formatie, maar des te meer met de golden oldies van de oudste rockband van Nederland.  Het festivalterrein is inmiddels veranderd in een soort Rode Zee, de kleur van de regenponcho’s die eerder waren uitgedeeld en - nu het weer droog is - massaal worden uitgetrokken. ,,Eind goed, al goed’’, straalt Frissen bij gebrek aan zon bovendien ruimschoots.  Terwijl Hay nog een toegift geeft met het onfeilbare Radar Love, verlicht het afsluitende siervuurwerk de lucht boven het podium, waarna het laatste woord aan de host van Haringrock is. ,,Hé, Dennis Weening’’, roept Judith enthousiast. ,,Die ken ik dan weer wél!’’  16 jul. 2017  nieuwleestijd 1 min  1 min leestijd  Roy Hazenoot16 jul. 2017  De Rekenkamercommissie van Teylingen gaat onderzoek doen naar het parkeerbeleid van de gemeente. „We zijn benieuwd of er knelpunten zijn en of die verholpen kunnen worden”, zegt Marijke van der Meer, voorzitter van de commissie.  Een directe aanleiding voor het onderzoek is er volgens haar niet. „We hebben eerder het cultuurbeleid, grote bouwprojecten en de gebruiksvriendelijkheid van website van de gemeente onder de loep genomen. Nu vinden we het tijd voor iets anders.”  De commissie, die bestaat uit vier raadsleden en voorzitter Van der Meer, heeft het Haagse onderzoeksbureau Goudappel Coffeng in de arm genomen om te helpen.  Het onderzoek bestaat uit vier facetten: de beleidsnota’s worden doorgelicht, er worden gesprekken gevoerd met raadsleden, ook komen ambtenaren aan bod en worden drie bijeenkomsten gehouden waar inwoners en ondernemers welkom zijn.  De knelpunten die hieruit naar voren komen, zijn voer voor vervolgonderzoek. „Uiteindelijk zal dit leiden tot een conclusie en aanbevelingen voor de politiek.”  Een probleemgeval dat mogelijk onderzocht gaat worden, is de geplande nieuwbouwflat aan de Herenstraat in Voorhout. Bewoners vrezen dat de parkeerdruk in de omliggende wijk te hoog wordt.  Ook onderzoekers van Bureau De Groot Volker die de situatie hebben geanalyseerd, vragen zich af of ’de extra parkeervraag wel op een acceptabele manier kan worden opgevangen in de omgeving’. Desondanks is er een akkoord gegeven voor de bouw ervan.  In Voorhout, Sassenheim en Warmond worden bewoners- en ondernemersavonden gehouden. De exacte locaties zijn nog onbekend.  De voorzitter wil in ieder geval dat de bijeenkomsten en gesprekken met raadsleden en ambtenaren voor oktober zijn afgerond. Eind dit jaar moet het onderzoek af zijn en voor de gemeenteraadsverkiezing in maart 2018 moet de raad erover hebben gesproken.",business
"Vrijdag, 20 oktober 2017 om 08:25  Mesut Özil heeft de spelers van Arsenal laten weten dat hij naar Manchester United gaat, zo schrijven diverse Engelse kranten vrijdag. De 29-jarige middenvelder, die over een aflopend contract beschikt, is ervan overtuigd dat hij een transfer naar Old Trafford zal maken. Arsène Wenger gaf eerder deze maand toe dat een winterse transfer een optie is, daar de Duits international anders volgend jaar zomer transfervrij vertrekt.  Özil is inmiddels zijn basisplaats in het team van Arsenal kwijt en verloor de voorbije maanden vanwege zijn contractperikelen de nodige steun onder de fans. José Mourinho heeft er nooit een geheim van gemaakt dat hij Özil als de beste nummer tien in de wereld beschouwt. De twee kennen elkaar van hun gezamenlijke periode bij Real Madrid en zijn ook in de afgelopen jaren altijd zeer lovend over elkaar geweest.  Het management van Özil vraagt naar verluidt een weeksalaris van 390.000 euro aan geïnteresseerde clubs. Arsenal deed afgelopen seizoen een voorstel van 305.000 euro per week, maar doet nu geen moeite meer om de Duitser langer aan zich te binden. Concrete interesse is er nu nog niet, al gaf Internazionale openlijk toe belangstelling te hebben voor de ex-speler van Schalke 04 en Werder Bremen.  Jammer. Met Ozil op papier ziet bijna ieder elftal er sterker uit. Jammer dat dit niet in de praktijk altijd zichtbaar was. Ik had liever gezien dat Arsenal zou doorpakken om aan te haken bij de topclubs qua spelersniveau. Dat lijkt tegenwoordig een utopie. Tottenham, Liverpool steken Arsenal voorbij.  Waarom niet? Als Mourinho van mening is dat zijn komst de doorslag kan geven in de titelrace is het een transfersom waard. Of als clubs als Psg, Bayern en Barca zich ook komen melden en Mou is bang dat ie tegen de zomer van gedachte verandert... Zou zomaar kunnen toch  Ik denk niet dat hier echt waarheid in zit. Manu heeft genoeg aanvallend talent lopen, ze hebben Ozil niet echt nodig. Daarnaast is het niet een Mourinho type speler die de beuk erin gooit wanneer dat nodig is. Ik zie hem of bij Arsenal blijven of in de zomer transfervrij naar Bayern of Dortmund vertrekken, Duitsland dus.  Mikhi presteerde begin van dit seizoen prima hoor. Alleen laatste 3 wedstrijden onzichtbaar. Ik zou het gek vinden als hij er opeens naast zou staan. Dat geldt ook voor Martial en Rashford. Op korte termijn moet dat toch de voorste linie worden, samen met Lukaku. Als daar concurrentie bij komt, dan zie ik dat eerder gebeuren in de vorm van een Griezmann of Bale.  Haal je een superster als Ozil binnen en dan weet je hem niet goed te gebruiken. Dan is het niet gek dat hij vertrekt. Dit is erg zonde er is hier maar één verantwoordelijke voor aan te wijzen. Andere topspelers zullen hier een voorbeeld aan nemen. Niet echt goede reclame voor Arsenal als je het mij vraagt.  Ik ga hem eigenlijk niet eens missen meer, zijn houding en aura zijn zo laks dat ik er niet meer om heen kan. We hadden gewoon voor James moeten gaan, Lucas Moura/malcom/laporte/fekir/bakambu/ zijn allemaal realistische opties, het kan toch niet alleen lukken in fifa? ben Wenger best wel meer dan zat, ook gwn lekker weer verder met 4-3-3 of 4-5-1 want die 3 verdedigers doet pijn aan m'n ogen. Dit is niet het jaar om te expirimenteren. Als Wenger ook slim was had hij Ozil gwn lekker verkocht van de zomer, nu loopt hij waarschijnlijk gratis de deur uit.  Opzich ben ik wel benieuwd.. een gemotiveerde Ozil is altijd een versterking. Nu speelt Mkihi vaak op 10, maar die kan dan weer naar rechts. Dan gaat Mata alleen weer naar de bank. Een middenveld met Pogba, Matic en Ozil, met daarvoor Mkihi, Martial en Lukaku.. je kan het slechter treffen :D Ik zou als United zijnde Ozil wel benaderen in Januari om te bespreken hoe en wat, maar de daadwerkelijke transfer pas in de zomer te laten plaatsvinden. Is natuurlijk onzin om een flinkse som te betalen als ie in de zomer gratis is.  Ik vind Ozil te wisselvallig spelen. Hi moet iedere wedstrijd het team op sleeptouw nemen en het probleem is dat hij altijd snel zijn koppie laat hangen. Ik denk dat hij zo bij Man utd heel snel op de bank terecht komt! Man utd kan liever nog een creatieve vleugelspeler halen denk ik..  Dat is zo. Ik denk dat dat alleen wel voortkomt uit het feit dat Ozil bij Arsenal de motivatie niet meer kan opbrengen.. hij ziet ook wel dat hij bij Arsenal voorlopig niet mee gaat doen om de prijzen. Bij United is die kans toch een stuk groter geworden sinds de komst van Mourinho. Toch jammer, vind Arsenal altijd een mooie club, maar het beleid is gewoon zo slecht.. constant vasthouden aan een trainer die al ver over de datum is. Nu gaan aankomende zomer de twee topspelers ook nog weg.. hoop dat Arsenal ooit weer terugkomt op niveau.  Ik ben het volkomen eens met een groot gedeelte van de fans op redcafe. Ozil is een upgrade t.o.v. Mkhteriyan.l en mata, maar dan heb je 3 aanvallende middenvelders die moeten strijden om een plek achter de spits. Daarnaast is het gewoon frustrerend dat Mourinho steeds maar aanvallende middenvelders op rechts zet, die altijd naar binnen komen en in de bal komen. Zo heb je totaal geen diepgang. Nee, als je ozil haalt, met mkhteriyan of mata vertrekken en moet er zo snel mogelijk een rechtsbuiten met snelheid en diepgang worden gehaald. Anders kom je nooit meer in de buurt bij Barcacity.  Ozil zou dan idd op 10 gaan spelen, waarbij Mkihi idealiter op rechts gaat spelen. Mata beland dan op de bank. Mkihi kende zn beste periodes bij Dortmund op de rechterflank. Tevens heeft hij aardig wat snelheid, dus zie niet in waarom het niet zou werken. Dan heb je met Mata als backup voor zowel de 10 als op rechts nog een prima optie voor roulatie ook.  Als dit klopt weet ik niet goed wat ik hiervan moet vinden. De Ozil van Real Madrid was een topspeler, maar de afgelopen jaren was het toch maar magertjes. Kan natuurlijk ook gewoon aan Wenger/arsenal liggen. We hebben ook Mkhitaryan en Mata al en Ozil is eenzelfde type speler als hun. Zou veel liever Sanchez zien komen, is veel meer een United-speler. Dan komt er nog meer snelheid, kracht en scorend vermogen in het team. Hebben we ook weer een waardige nummer 7.  Ozil kan geweldig zijn, maar als je hem niet op zijn plek neerzet en hij speelt in een team waarbij het gewoon niet loopt heb je er weinig aan. Ik leg de de meeste schuld neer bij Wenger, maar ook Ozil is natuurlijk schuldig. Maar goed, dit is eigenlijk geen verrassing. Het enige echte klote vind ik nu dat we waarschijnlijk geen geld voor Ozil en Sanchez krijgen, terwijl je alleen voor de laatstgenoemde al 75 had kunnen krijgen afgelopen zomer.  In de winter dan maar proberen te verkopen, al lijkt het me niet dat bv United en City nog geld gaan neerleggen voor spelers die vanzelf gratis komen een half jaar later. Het vertrekt van deze twee betekent wel dat je er kwalitatief enorm op achteruit gaat. Er moeten versterkingen komen en goede ook. Speel daarnaast maar eens met Giroud en Lacazette voorin, waarbij Lacazette een beetje kan zwerven. Goede flankspelers hebben we op dit moment ook niet, dus zet daarachter een 3 mans middenveld met Wilshere, Ramsey en Xhaka en daarachter nog een El Neny als cvm. Achterin gewoon 2 cv's en 2 backs, kappen met die 3 cv onzin.  Inderdaad. Laten we maar eens wat meer uitgaan van hard werken en wat minder van mooi voetballen. Mijn enige verandering zou Coquelin zijn ipv Elneny, omdat Elneny alles net niet heeft. Elneny is een allrounder die overal zijn steentje kan bijdragen, maar niet genoeg kwaliteit heeft om als bijvoorbeeld pure cvm te spelen. Verder vind ik het toch wel vrij bijzonder dat VZ in geen enkele zin ook maar 1 bron noemt.., alleen ""diverse Engelse media"". Als dat The Dun etc is dan neem ik het met een potje zout namelijk.. En ik zou het toch vrij belachelijk vinden als Ozil 305k per week niet accepteert.. Dat is een belachelijk hoog salaris, waarmee hij gewoon in de top 3 van de PL komt qua salaris. Ik kan haast niet geloven dat hij dat zou weigeren puur om het bedrag en nog meer zou willen...  Nog bijzonderderderder is dat het op de hoofdpagina komt te staan ipv in de wandelgangen. En tegelijkertijd is het helemaal niet bijzonder, als je bedenkt hoeveel artikelen over Arsenal opbrengen op vz.  Als Ozil echt naar United zou gaan denk ik dat Mkhitaryan naar rechts zal schuiven, Ozil op 10, Rashford/martial op links, als Pogba terug is van blessure hij samen met Matic als controlerende middenvelders en Lukaku als spits heb je een hele mooie verhouding tussen kracht/techniek op het middenveld/aanval en zou nog wel eens leuk kunnen uitpakken!! Denk dat een goede linksback ook geen overbodige luxe en prioriteit 1 zal zijn!  Ik heb hem eerder altijd verdedigd, omdat je zag dat hij zijn emoties niet snel toont, en daarop werd afgerekend door de fans. Alsof het hem allemaal niks deed, terwijl hij in zijn interviews het tegenovergestelde liet blijken. Het was één van de meest gepassioneerde Gunners.  Maar nu walg ik van hem, want nu heeft hij de strijdbijl écht neergelegd. Tegen Watford voerde hij werkelijk waar niks uit in verdedigend opzicht. Het interesseert hem niet. Het enigste waar hij zich druk om maakte, was een leuke pass of aanvallende actie maken, zodat hij in de spotlights zou kunnen komen. Alexis geeft tenminste nog wat, Mesut niks meer. En daar gaat hij nu de gevolgen van voelen. Hij gaat namelijk helemaal nergens heen. Hij krijgt geen speeltijd meer, en geen winters vertrek. Kortom, een uitermate slechte voorbereiding op het WK. Well Played Mesut...  Ik heb idd wel het idee dat Wenger zo min mogelijk gebruik aan het maken is van Sanchez en Ozil. Hij heeft daarin groot gelijk wat mij betreft, als deze mannen niets meer willen laten zien, hoeven wij ze ook niet op het veld te zien. Al hoop ik dat ie niet lang meer de baas is, hij mag nu wel even goed laten zien wie de baas is.  Sanchez gaat niet naar het WK. Die vindt het prima om zich komend jaar vol te focussen op Arsenal en dan een volgende stap te zetten, denk ik. Als hij er daadwerkelijk zo in staat, dan mag hij wat mij betreft ook spelen. Ozil probeert de boel te saboteren, inmiddels lijkt hij al een jaar lang 'misschien bij te gaan tekenen'. Nu is het klaar, hoeft hij niet op het veld te verschijnen en mag hij zich op het trainingsveld lekker gaan voorbereiden op het WK. En zet hem maar in elke wedstrijdselectie, als we weer uit moeten spelen in verweggistan.  De relatie tussen Wenger en Sanchez is volledig bekoeld, die zet echt geen extra stap meer voor Wenger. Het enige dat ervoor zorgt dat hij op het veld inzet toont is dat zijn karakter het niet toelaat om te verzaken. Maar hij en Wenger kunnen al even niet meer door 1 deur.  Mesut Özil heeft de spelers van Arsenal laten weten dat hij naar Manchester United gaat, zo schrijven diverse Engelse kranten vrijdag. De 29-jarige middenvelder, die over een aflopend contract beschikt, is...Lees verder",entertainment
"Na een ware thriller tegen Raymond van Barneveld heeft Michael van Gerwen zich geplaatst voor de halve finale van het PDC WK darts. Wie houdt de Vlijmenaar nog tegen op weg naar zijn derde wereldtitel?  Rob Cross, in de halve finale  Zestienvoudig wereldkampioen Phil Taylor, in de finale  De grote verrassing Jamie Lewis in de finale  He-le-maal niemand!  Ook dit jaar worden er rond de jaarwisseling weer autowrakken in brand gestoken in Veen. Wat vind jij?",entertainment
"Ik was vanochtend nog helemaal in de rouwstemmingsroes vanwege Theo van Gogh toen ik drie keer verschrikkelijk schrok en als het ware keihard in de snoeiharde realiteit werd terug gekatapulteerd.  Eerst zag ik een portret van een transgenderende Fons de Poel. Mijn eerste reactie was: wat leuk voor onze treurbuispriester! Hij gaat natuurlijk contempleren en transformeren in een genderloos klooster achter Nijmegen en daar met jullie belastingcenten een 400-delige televisieserie voor de KRO over maken.  Maar het was dus Giel Beelen. Wat ziet die er vreselijk uit, vrienden. En dit is nog gefotoshopt, kan je nagaan hoe het kreng er ‘s morgens uit ziet, als het naast je wakker wordt na een Drambuie/MDA/GHB/crystalmeth-binge van drie etmalen. Enfin, ik zou dan meteen mijn advocaat bellen want er vallen genoeg centjes te halen bij het gevallen tieneridool. En sinds hij zich live door een hoer liet pijpen op de radio, gelooft iedereen meteen dat ik dat ook bij hem moest doen. En nog gratis ook. Nou, voor niks gaat de zon op, zeggen wij hier in de Algarve.  Ik hoor u nu monkelen: u heeft makkelijk praten, drs. Van Amerongen. Dat klopt want wij hebben 3800 zonuren per jaar en u hoogstens 1400, als u tenminste het geluk hebt in Vlissingen of op Texel te wonen.  Toen zag ik in het digitale Parool een enorme rij wachtenden op het Leidseplein. Sommige hadden een slaapzak bij zich en een gasfles en een aluminium pannetje waarin de wonderstamppot en de knakworsten van de Dirk konden worden opgewarmd.  Ik dacht: men staat daar wellicht nog steeds in de rij om het condoleanceregister van de burgemeester te tekenen, en wellicht heeft men het register van Theo van Gogh ernaast gevleid maar nee hoor. Leest mede en huivert:  Dat voor de nieuwste uitvinding van Apple flink in de buidel getast moet worden, weerhield doorgewinterde fans er niet van al ruim voor openingstijd (8.00 uur) voor de ingang te wachten. Sommigen staan al sinds donderdag voor de deur, om ervan verzekerd te zijn de smartphone van minimaal 1159 euro vrijdagochtend meteen te kunnen bemachtigen. Wachtende klanten worden in timeslots binnengelaten, ‘zodat iedereen voldoende aandacht krijgt,’ aldus een medewerker van de winkel.  Wie zijn die mongolen? Kent u ze? Waar betalen ze het van? Zijn het cocaïnedealers? En waarom was de diversiteit niet vertegenwoordigd? Hebben die andere kanalen om aan dit mobieltje te komen?  Mijn verbijstering was compleet: eerst die Halloween-bakkes van Giel, en nu dit. Enfin, mijn ontbijt (een moot rauwe stokvis met een kruik Vinho Verde) zat tegen mijn ramen met uitzicht op de Atlantische Oceaan geplakt. En toen moest het ergste nog komen: de kop van Buma.  Ik weet zeker dat hij heel goed ligt in de gay scene, althans bij dat deel dat het geil vindt om tegen zonsondergang in een verlaten bos of bij een urinoir een manische houthakker in een lumberjack tegen te komen. Buma heeft iets wreeds en iets dierlijks, al hangt dat ervan af hoe zijn haar die dag staat. Met een permanentje ziet hij er een stuk christelijker uit, vermoed ik zo. En dan mag Nederland nog blij zijn dat die gristenpopulist niet minister van Jezus Christus is geworden, of van een of ander fopministerie.  De islam, lieve broeders en zusters, heeft het mogelijk gemaakt dat Nederland dit aartsconservatieve kabinet hartstikke normaal vindt. Mijn hele leven heb ik samen met de VPRO, Phil Bloom, Rob Muntz, Peter Klashorst, Anton Constandse en Barend Servet gestreden tegen die enge gristenen en hun verderfelijk invloed en toen ze eindelijk de pleiterik hadden gemaakt, kwam daar ineens de islam. Niet via de achterdeur maar gewoon door de hoofdpoort: “Klop klop, hier zijn we. Leve de Middeleeuwen!”  Deze godsgruwelijke wederopleving van het Nederland dat ik haat, kreeg zijn apotheose met de Reformatie Rede van Sylvana Simons.  Ik moest vreselijk schuddebuiken toen ik deze passage las:  En dus voedden mijn ouders mij met wijsheden uit de bijbel, de Koran, de Torah, het boeddhisme en hindoeïsme en de mystieke wonderen van de natuur.  En deze is natuurlijk hilarisch!  Bill Cosby is een hedendaagse Maarten Luther die begrijpt dat het patriarchaat niet alleen vrouwen, maar juist ook mannen schaadt en hij is dan ook 1 van mijn favoriete feministen. Een vrouw waarvan ik als kind al zei: later als ik groot ben, word ik precies als zij, is Anja Meulenbelt. Anja Meulenbelt is de Maarten Luther van het feminisme in Nederland.  Allemaal uit de dikke roze cirroseduim van Anja Meulenbelt gezogen. Sylvana die op vijfjarige leeftijd De Schaamte Voorbij leest. En gij geleuft dat. Wel gek dat ze eerste sjeesde op de Lagere Kappersacademie en toen jarenlang halfnaakt in een kooi in de IT stond te swingen. Daar werd ze zeker toe gedwongen door Manfred Langer (God hebbe zijn ziel).  Anja Meulenbelt heeft zelf die tekst geschreven! Kan het gekker, lieve vrienden. Enfin, mijn favoriete theologe, Sonja Dahlmans, checkte Sylvana’s Reformatie Rede even met de sloopkogel en dat is genieten hoor! Kom er maar in, lieve Sonja:  Oef!! Ik weet niet eens waar te beginnen. In de 16e eeuw riep men niet, zoals Sylvana hier beweert “God, Nederland en Koningshuis”. Volgens mij was het “God, Nederland en Oranje.” Het Koningshuis bestond als zodanig namelijk nog niet. De leus is overigens van latere datum dan de zestiende eeuw, voor zover ik kan nagaan, dateert deze van de negentiende eeuw. Ook Nederland bestond namelijk nog niet in de zestiende eeuw. Een ketter was geen verrader, maar iemand die tegen de heersende geloofsleer inging. Johann Tetzel was geen Dominicaner priester, maar een monnik, aangezien de Dominicanen een kloosterorde zijn. Wat yin en yang met Luther te maken hebben, ontgaat mij even net als de verwarring tussen religie en spiritualiteit. Wat seksisme, racisme en armoedebestrijding met Luther te maken hebben ontgaat mij ook even. De man wordt af en toe even aangehaald om mevrouw haar eigen ideeën ergens aan op te kunnen hangen, terwijl wat Luther zelf gedaan heeft toch al genoeg stof voor een dergelijke rede zou moeten opleveren. Positief of negatief. De katholieke kerk spatte 500 jaar geleden dankzij Luther uiteen?? Als reactie volgde het Concilie van Trent, en de kerk bestaat nog steeds als ik mij niet vergis. Volgens Simons zei Luther: “Ik kan niet anders, zo helpe mij God.” Hij zei: “Hier sta ik, ik kan niet anders. Zo waarlijk helpe mij God almachtig. Als je iemand citeert, doe het dan goed, zéker in een rede die de naam van de persoon in kwestie draagt, maar haar eigen boodschap is belangrijker dan de boodschap van Luther, zo blijkt. Luther werd ook beschuldigd van antisemitisme, maar juist daar rept Simons niet over in haar woorden: “Hield er behoorlijk onfrisse ideeën op na over sommige medemensen”, moslims, vrouwen, homoseksuelen, iedereen wordt genoemd, maar niet de mensen waar Luther het over had, de Joden. Al eerder had mevrouw Simons geen mening aan tafel bij DWDD over de sayfo, de genocide waarbij Armenen, Grieken en Assyriërs omkwamen. Nu heeft zij geen oog voor de Joden en het antisemitisme dat van alle tijd is. Wrang ook, omdat het juist nu weer de kop opsteekt… Een hele onfrisse, narcistische tekst. Geen rede maar een politiek pamflet.  Enfin, dat Maarten Luther de held is van Anja Meulenbelt, snap je meteen als je dit boekje leest.  In wat voor krankzinnig land leven jullie, luitjes. Robert Long draait zich om in zijn graf.",entertainment
"BREDA - Woningcorporatie WonenBreburg heeft de bouwvergunning voor de omvangrijke hersteloperatie van ruim 300 balkons in wijk Brabantpark in Breda binnen. De corporatie verwacht begin maart meer te weten over het herstel en de aannemer die klus gaat uitvoeren.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  De corporatie schrijft de bewoners: ,,In november 2017 hebben wij u geïnformeerd over hoe wij de veiligheid van de balkons weer gaan garanderen. Dat doen wij door middel van het plaatsen van een definitieve stalen constructie. Hiervoor hebben wij bij de gemeente een bouwvergunning aangevraagd, deze vergunning is verleend. Dat betekent dat we verder kunnen.'' De corporatie vervolgt: ,,WonenBreburg is bezig met het bespreken van de offertes, zodat we de aannemer definitief kunnen selecteren. In de volgende nieuwsbrief, die uiterlijk begin maartverschijnt, informeren wij u verder.''  De corporatie denkt voor wat betreft de 160 flats met in totaal 320 balkons in de Agaatstraat, Jadestraat, Turkooishof, Smaragdstraat, Mgr. Leijtenstraat en Beverweg aan een stalen, gepoedercoate constructie die van buiten tegen de balkons wordt gezet. De twaalf balkons in een flat aan de Marconistraat in wijk Liniekwartier krijgen een 'vogelnestconstructie'; er worden gaten geboord om stalen staven (wapening) in de gevel en de balkons aan te brengen.  Het gaat al met al om een forse investering die in de tonnen loopt. Het geld komt uit de begroting, er zal geen sprake zijn van een huursverhoging, verklaarde de corporatie eerder. Het euvel aan de balkons kwam in maart 2017 aan het licht. De balkons bleken bij steekproef onveilig. Bewoners mochten de balkons niet meer betreden tot ze gestut waren met stalen stempels. WonenBreburg (26.000 woningen in Breda en Tilburg) controleerde alle flats uit de 'riskante bouwjaren'. Bewoners zeiden eerder moeite te hebben met het uitblijven van herstel. De corporatie zei daarop vooral 'zorgvuldigheid' te betrachten.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",business
"Maandag, 21 augustus 2017 om 11:28  In de laatste anderhalve week van de transfermarkt maar Jordy Clasie wellicht nog een overstap. Sky Sports meldt maandagochtend dat de middenvelder overbodig wordt geacht bij Southampton en dus mag vertrekken. Na de komst van Mario Lemina van Juventus heeft trainer Mauricio Pellegrino ingestemd met een mogelijk vertrek van Clasie.  Clasie werd in juni nog in verband gebracht met Lazio, maar die club opteerde uiteindelijk voor Lucas Leiva als opvolger van Lucas Biglia. Sindsdien is het rustig rond de veertienvoudig international van Oranje, wiens contract in het St Mary's nog drie seizoenen doorloopt. De 26-jarige Haarlemmer behoorde in de eerste twee competitieduels van het nieuwe seizoen niet tot de selectie.  Southampton moet mogelijk rekening houden met een verlies op Clasie, die in 2015 voor zo'n vijftien miljoen euro overkwam van Feyenoord. De controleur wist de verwachtingen bij the Saints nooit helemaal in te lossen. In twee seizoenen en 49 optredens kwam hij niet verder dan twee goals en een assist.  Maar het kan wel een reddende facror zijn als je andere kwaliteiten tekort komt voor het niveau. Zie Peter Crouch, kan 0,0 voetballen maar is door zn lengte toch gevaarlijk. Jammer voor Clasie dat ie het niet mee heeft zitten.  Als vleugel is klein zijn geen probleem. Op de DM positie daarentegen, zeker in Engeland, wil men Matics en Wanyamas zien. Uitzonderingen zijn de Kantes die energie en kracht hebben om 2 wedstrijden achter elkaar kunnen spelen  Heeft ook wel een fikse blessure gehad en daarna ging Koeman weg, die hem haalde. Het is dat Koeman destijds bij Soton de coach was anders had ik de PL voor hem ook sowieso geen logische vervolgstap gevonden. Kan beter in de serie A een mooie club zoeken. Past beter bij hem.  Hij komt tekort voor de Premier League, maar zijn blessure heeft wel degelijk een belangrijke rol gespeeld. Als jij in de eerste twee maanden geblesseerd bent en daarna nog ca. 3-4 weken nodig hebt om aan te sluiten op het niveau, dan staat de gehele organisatie al en ben je wisselspeler. Als er dan niemand vertrekt op die posities of wanneer men vervangers haalt omdat ze van Clasie nog te weinig gezien hebben, speelt het dus wel degelijk mee. Toch denk ik dat Clasie nog wel kan slagen, maar dan wel in Spanje of Italie. Mocht hij nogmaals falen, dan zie ik hem na dit seizoen met alle liefde terugkomen, aangezien Vilhena dan wel zal vertrekken. Laat Clasie maar lekker een mister Feyenoord worden; teken ik voor.  Maar als je fysiek en mentaal op je tenen moet spelen om mee te kunnen komen in de P.l. dan kan je wachten op de blessures die gaan komen. Clasie is een bijtertje maar qua voetbalinzicht beperkt en dat komt in de P.l. tot uiting waar alles van je verwacht wordt. Het is dan toch niet erg dat je dan een stap terug doet door op lager niveau weer lekker te gaan voetballen, want de top 3 van de eredivisie dat zit er echt niet meer in.  Absoluut. Vond hem op het wk 2014 ook echt goed invallen op de momenten dat nigel de jong wegviel. Misschien had hij toch niet voor Engeland moeten kiezen, maar voor Spanje Italië of Duitsland. Maar dat is achteraf praten  Voor het geld? Dan was hij wel naar Rusland of Turkije gegaan, Southampton is juist een ideale opleidingsclub om je in de kijker te spelen. Clasie's grootste probleem, zelfs al raakt-ie weer in vorm, is Oriol Romeu (ex-Barcelona) die op de CVM positie elke week speelt, die gozer is echt ontzettend goed. Samen met Van Dijk is Romeu de beste speler van Southampton, en die gaat Clasie er nooit uitspelen.  Nee dat is hij niet. Vilhena is veel completer dan Clasie en op dit moment is Vilhena wel echt nodig op het middenveld stel je zou hem vervangen voor Clasie dan wordt het middenveld veel te verdedigend. Feyenoord heeft momenteel helemaal niets aan Clasie dus die zou ik niet terug halen.  Nou niet echt een 'droomopvolger' van Vilhena te noemen. Clasie is een echte controleur op 6, Vilhena meer een centrale lopende middenvelder (8) Bij PSV zou ik hem heel graag erbij willen hebben, op huurbasis en daarna kopen. PSV heeft maar 1 controleur in selectie, Hendrix, die ook nog eens een 'gemaakte controleur is. Luckassen zeggen ze dat hij daar kan spelen, maar laat hem maar eerst foutloos 1 positie invullen. Vind Clasie meer inzicht na voren hebben dan Hendrix. Hartstikke welkom dus!  Feyenoord heeft 15 miljoen voor hem gevangen, dus die gaan hem niet terug kunnen kopen voor een klein bedrag. En Clasie laat ook niet zomaar zijn salaris vallen. Ik vrees dat geld hier echt wel een struikelblok zou zijn.  Of hij niet goed genoeg is, weet ik trouwens niet zeker. Clasie is een type speler die veel wedstrijden moet spelen om zijn waarde te bewijzen. Hij heeft pech gehad met zijn blessure aan het begin. Bij Feyenoord had hij het juist heel verstandig gedaan door lang te blijven, maar daar was hij toen aan het eind echt goed. Hij moet gewoon een club zoeken waar hij lekker elke wedstrijd kan spelen. Af en toe een wedstrijdje meepikken werkt voor hem niet.  De meeste oud-Feyenoorders falen in het buitenland. Op 1 of andere manier krijgen ze niet genoeg ervaring mee in Rotterdam. Dit zorgt ervoor dat clubs straks niet meer de hoofdprijs gaan betalen voor deze spelers.  Als je niks van statistiek snap kan je die conclusie trekken inderdaad. Kampioenservaring is niet zo belangrijk. Belangrijker is dat je voordat je een stap zet naar een goede competitie dat je ervaring op hebt gedaan op een hoger niveau dan de Eredivisie.  Er zijn sowieso amper Feyenoorders die de stap hebben gemaakt. En Indi, Janmaat en Clasie zijn nou niet echt geslaagd. Niks mis mee met spelen bij onderkant Premier League. Maar na een goed WK verwacht je meer zoals bijvoorbeeld De Vrij. Ook al speelt bij niet bij een topclub, hij heeft wel de potentie om daar te komen.  Het is te hopen voor Feyenoord dat Kongolo zich weet terug te knokken want Jorge speelt meer dan prima op de linksback positie en Karsdorp heeft veel concurrentie met Peres en Florenzi.  Als één van de twee echt top gaat worden komen vanzelf meer clubs naar Feyenoord. Als beide net zoals Janmaat, Indi en Clasie komen te spelen bij een club als Watford zullen clubs wel twee keer nadenken, misschien niet terecht, wel logisch.  Martins Indi zou ik idd zeker niet als gefaald zien. Heeft bij Porto behoorlijk wat wedstrijden gespeelt en bij Stoke speelt hij sowieso alles. Is trouwens altijd nog maar 25 jaar dus wie weet waar die nog komt.  Hoezo zijn Indi en Janmaat niet geslaagd? Janmaat werd gezien als de beste speler bij New Castel en bij Watford speelt hij altijd wanneer die fit is. En Indi heeft een goed 1e seizoen gehad bij Porto daarna even op de bank gezeten en vervolgens bij Stoke weer een vaste kracht.  Bazoer speelde een goed jaar bij Ajax. De oproep voor Oranje was te snel, maar ja, dat is een trend geweest de laatste jaren als je 5 goede wedstrijden speelt als talent. Daarna kreeg Bazoer een terugslag, wat bijna elke jeugdige speler mee te maken krijgt het tweede jaar. Bij Wolfsburg heeft hij zicht afgelopen seizoen knap in de basis gespeeld en prima wedstrijden gespeeld. De eerste wedstrijd dit seizoen was niet goed. Ik vind het jammer dat Bazoer weg is bij Ajax. Had op dit moment prima gepast.  Hahahah, je denkt een niveau te laag. Zlatan? Suarez was dat, speelt nu bij een of ander clubje genaamd barcelona? Verthongen alderweireld eriksen? Sanchez zometeen dus? Hhahah wees trots op je fer en ake die niet eens groot geworden zijn bij feyenoord, ake bij chelsea en fer bij twente  Fer heeft bij twente zijn transfer naar de bpl verdiend, en suarez en zlatan waren nog onbekend voor ajax. talenten die je vroeg opkoopt zijn dan wel geen echte jeugd maar die 2 zijn toch echte ajacieden, hebben langer in t eerste gespeeld dan ake en fer bij feyenoord.  Joris, de bijdrage waar jij op reageert is natuurlijk een irritante, maar je gaat vervolgens zelf ook de mist in door hetzelfde te doen.  Niet alle Feyenoorders mislukken in het buitenland, en ja, er zijn zat Ajacieden die het goed doen in de PL. De namen zijn allemaal al genoemd. Het is gewoon zinloos om er zo'n clubdiscussie van te maken. De individuele kwaliteit van een speler bepaalt of hij slaagt of niet. van welke club hij komt doet er verder weinig toe. Het kan helpen bij de eerste overstap, maar daarna moet je het allemaal zelf doen.  Niet echt eens, ligt deels ook aan het type speler en de club waar ze belanden. Ik zou Pelle, De Vrij, Janmaat niet mislukt noemen en ook Martins Indi komt nu weer bij een goede PL ploeg terecht na een goed vorig seizoen bij Stoke. Eerder deed ook Vlaar het goed bij Villa en de Feyenoorders met een omweg zoals Wijnaldum en Fer zijn ook goed terecht gekomen. Waar jij nu op doelt is dan puur Clasie en wellicht Boetius?  De spelers die je nu opnoemt zijn leuke voetballers in de PL, maar zie ik alleen geen stap hogerop bereiken naar de absolute top. De teams waar ze nu spelen (incl. liverpool) schaar ik daar niet onder.  Het is gewoon geen uitzonderlijk talent. Ajax had dat wel met bijvoorbeeld Eriksen en Vertonghen. Alderweireld bijvoorbeeld mislukte ook bij Atletico voor hij naar Spurs ging. Siem de Jong, Vurnon Anita, Gregory vd Wiel, Ryan Babel e.d. hebben nou ook niet echt allemaal geweldige stappen gemaakt. En feit is dat Clasie, Janmaat, Martins Indi en de Vrij pas weer de eerste lichting was die een beetje voor redelijke prijzen verkocht werden na het diepe dal van Feyenoord. Dus vergelijken met Ajax en PSV heeft wat dat betreft helemaal geen zin.  Van Persie, Wijnaldum, Fer, Janmaat, Martins Indi, De Vrij, en zelfs nog De Guzman, dat is toch een heel rijtje aan spelers die afgelopen seizoen wekelijks basis stonden. Dan had je ook nog Pelle voordat-ie naar China ging, en Elia nu, beide op latere leeftijd.  Martin van Geel sla je slag. Misschien kun je hem wel huren. Nog een extra controleur erbij op het middenveld is prima. El Ahmadi kun je dan af en toe wat laten rusten. En dan heb je echt de breedste en sterkste selectie van Nederland  Ik heb nee ingevuld bij de poll. geweldige speler voor Feyenoord, het wordt wel een beetje te dol anders. misschien als je Tapia nog kan slijten, maar anders heb je vier topspelers voor twee posities. dat is leuk bij Fifa, maar in het echt gaat het rotten.  49 wedstrijden in 2 seizoenen, met nog flink wat blessures, vind ik toch wel knap hoor! Denk niet dat iemand verwacht had dat hij bepalend zou worden om vervolgens door te gaan naar een topclub. Maar deel uitmaken van een subtopper in de pl en een aandeel hebben vind ik echt een prestatie van hem! En lekker zn zakken gevuld alvast, met nog flink wat jaartjes voetballen voor de boeg!  Engeland is te zwaar voor hem. Het is een bijter en een vechter maar gewoon te klein. Denk het zelfde geval als Marten de Room gewoon een topper in Italië en dat zou dan ook de perfecte competitie zijn.  Dacht ik ook gelijk. Clasie is precies een type speler dat Ajax zoekt. Een goede voetballende controleur en inmiddels ook redelijk ervaren. Dat hele Ajax Feyenoord gedoe heb ik niets mee. Als Feyenoord hem wil dan snap ik dat hij daar naartoe gaat maar anders is hij wat mij betreft welkom!  Als Feyenoorder zeg ik het niet graag, maar op dit moment zou hij wel passen bij Ajax. Ik betwijfel alleen of hij dit zelf zou zien zitten. Heeft in het verleden volgens mij ook wat anti-Ajax uitspraken gedaan. Puur kijkend naar het voetbal zou hij wel passen  Ik weet dat niet veel spelers nog echt trouw zijn aan een club, maar Clasie bij Ajax zou wel heel gek zijn. Hij heeft van z'n 9e tot z'n 24e bij Feyenoord gespeeld en Van Hanegem kwam in zijn kindertijd al bij zijn ouders over de vloer.  Tja, hij is gewoon niet gemaakt (of goed genoeg) voor de Premier League. Hoewel hij in een voetballende ploeg terechtkwam, is het in de Premier League toch een enorm hoog tempo en vliegen de lange/hoge ballen je alsnog vaak om de oren. En Clasie is helaas ook niet zó goed om dat tekort anders te compenseren. Kan veel beter in Spanje of Italie gaan voetballen, waar het tempo toch wat lager ligt en echt aan voetballen toe kan komen. Of wellicht volgend jaar weer lekker naar de Kuip komen. Het middenveld is nu helaas te druk..  Dit is niet verrassend, Clasie heeft nooit de mogelijkheden gehad om een echte topspeler te worden, hooguit een prima subtopper. Misschien een mooie club zoeken in Italie, beetje vanuit de middencirkel de boel aansturen.  Logisch dat hij het niet heeft gered. Hield het vaak amper een helft vol. Was rond de 60e minuut helemaal kapot. Dat is acceptabel voor een jeugdspeler van 18 maar niet bij iemand die in zijn fysieke prime hoort te zitten.  Ik vind Clasie ook gewoon geen type voor Engels voetbal. Zou veel beter passen in bijvoorbeeld de Spaanse middenmoot of in Duitsland. Heeft de techniek, inzicht, goede passing, inzet maar mist voor de Engelse competitie het fysieke aspect. Sommige spelers kunnen dit compenseren, maar Clasie niet.  Gewoon niet goed genoeg voor de Premier League. Heeft een beetje mazzel gehad dat Koeman hem naar Southampton haalde. Anders had ie echt niet zomaar in de PL terechtgekomen. Hopelijk komt er een mooie club voor hem waar ie zich weer in het elftal kan spelen. Al vrees ik dat ie daarvoor naar een andere competitie zal moeten vertrekken.  In de laatste anderhalve week van de transfermarkt maar Jordy Clasie wellicht nog een overstap. Sky Sports meldt maandagochtend dat de middenvelder overbodig wordt geacht bij Southampton en dus mag vertrekken....Lees verder",entertainment
"22 december 201711:17  Wat ik persoonlijk het geilst vind aan René van der Gijp, is zijn London Look. Dat spleetje tussen zijn voortanden dus. Een van mijn supergeilste erotische fantasieën is dan ook die kale, glimmende kanis tussen mijn benen. Dan moet ze natuurlijk wel eerst haar Frans Timmermans-bril afzetten, want die schuurt.  Op de achtergrond klinkt een vrolijk en toepasselijk liedeke van De Dikke Lul Band terwijl ik Gijp lichtjes bijstuur door streng doch genadig op zijn kale neet te roffelen. “Tikkie terug, Gijp! Op de paal! Naar voren nou! Komt dat schot!”  Gijp mag natuurlijk niet te hard slobberen, anders hoort mijn verloofde het en dan moet ik weer zoveel uitleggen. “En nou opgerot, Kojak, blijf met je gore tengels van me vent af. Die is helemaal geen poot. Opzouten nou!”  Beeld:ANP/Remko de Waal  En ik maar tegensputteren: het is René van der Gijp maar, vrouwke, Kojak was bezet vanavond.  We hebben al genoeg Kerststress.  Bon, eigenlijk ben ik nu wel klaar met mijn humoristische openingsmetafoor maar ik ben nou eenmaal in de kerststemming en daarom trek ik Johan Derksen er ook nog even bij, aan zijn ongewassen slierten. Johan is niet bepaald een homo-icoon maar hij heeft wel een geile snor die ik mooi kan versieren met mijn Kerstmispareltjes. Ik heb overigens altijd het idee dat Johan niet zo fris ruikt. Verder heb ik hem muzikaal zeer hoog zitten. Ik ben net als oom Johan dol op Cuby & Blizzards en Grolloo is ook voor mij een bedevaartsoord.  Ik ben er wel eens geweest, midden in de winter. Het mistte als een oordeel en ik was als de dood dat ik met mijn Dafje borrelend in het zompige turf zou eindigen terwijl ik potverdorie die Grote Nederlandse Roman nog niet af had!  Enfin, klappertandend en bijna blind van de zure veenlucht stapte ik café-restaurant Hofsteenge binnen en wie zat daar, pontificaal aan de bar? Harry Muskee, die ook wel Cuby werd genoemd! Het bleef nog lang onrustig in Grolloo kan ik u verzekeren.  Waar wil die dekselse Van Amerongen naar toe, hoor ik u verzuchten? Naar DENK natuurlijk, en naar Syllie en Sunny!  Sunny Bergman was alweer een poosje niet in het nieuws geweest en het goede mens dacht: als ik nou net voor de feestdagen nog effe wat airplay meepik, kan ik begin januari weer even bij de bazen van de VPRO binnenkruipen met een krankjorum voorstel, bijvoorbeeld over de tien voordelen van clitoridectomie op islamitische grondslag in Afrika.  Overigens las ik pas dat ze heel trots is op haar gekleurde man, die zowaar een kwart Indisch bloed heeft. Ja, als we zo gaan beginnen is Patty Brard de Nederlandse Oprah Winfrey maar dan nog zwarter.  Aandachtsjunk Sunny Bergman had al eerder krampachtig geprobeerd het nieuws te halen met haar krankzinnige voorstel om de uitdrukking ‘valse nicht ‘ te verbieden maar toen werd het COC pisnichtnijdig.  Enfin, Sunny riep op tot een boycot van Voetbal Inside. De drie hoofdsponsors – de Lotto, Heineken en Gillette – moesten onmiddellijk stoppen geld te proppen in dat walgelijke programma. Nou moet ik eerlijk toegeven dat ik een beetje moe word van die NSB-mentaliteit, die kennelijk diepgeworteld zit in de Nederlandse volksaard. Uiteraard pikte Sylvana van de Nationaal-Sylvanistische Beweging de actie van Sunny op en schuimbekte op haar FB-wandje dat Voetbal Inside racistisch, xenofoob, islamofoob en seksistisch was. Nou moet ik eerlijk zeggen dat ik nooit naar Voetbal Inside kijk – ik volg de vaderlandse treurbuis via Twitter – maar in het beste geval betreft het kleedkamer- en kantinehumor.  Ik ben daar overigens niet vies van. Jarenlang was ik seizoenkaarthouder van Ajax in die onvergetelijke Amsterdamse Meer en wat ik daar in mijn vak hoorde tijdens de wedstrijden, lieve vrienden, dat loog er niet om. Eens speelde Ajax tegen FC Utrecht en bij Utrecht speelde een Ambonees met haar tot op zijn billen. Bij ieder balcontact brulde het stadion: lekker wijf, lekker wijf, lekker wijf. Enfin, hij werd al snel gewisseld.  En bij een slecht fluitende scheidsrechter scandeerden we natuurlijk: hij is een vriend van Van Swieten! Gek genoeg deden we dat niet bij Frans Derks die de homoseksualiteit zo ongeveer heeft uitgevonden. En als John Blankenstein of Jan Keizer bij ons in de Meer floot, maakte niemand grapjes over hun Griekse beginselen. Dat komt kennelijk heel nauw, die voetbalhumor. Van Swieten was altijd de lul, als enige van het homosuele fluitersgilde.  Goed, de hysterische Sunny en Syllie overkrijsten zichzelf zoals gewoonlijk en eigenlijk neemt niemand die twee nog serieus, op dat handjevol Bij1-stemmers in de Bijlmer na. Maar toen kwamen de mannen van DENK en toen brak mijn klomp. De geheelonthoudende haatbaarden riepen Heineken — het moederbedrijf van het VI-bier Amstel — en Gillette op tot een boycot van Voetbal Inside! Nou, da’s lekker makkelijk zeg. Dat is zeg maar hetzelfde als de extremistische Hindoepartij in India oproept tot de boycot van rundervinken.  De gesjeesde stofzuigerverkoper Farid Azarkan twitterde: Niet alleen homofoob maar ook seksistisch en racistisch.  Ik dacht effe dat hij het over zijn geloof had maar het ging dus over Voetbal Inside.  En toen was ik er helemaal klaar mee. Kijk, ik denk dat die drie toyboys van DENK helemaal niet zo homovijandig zijn als ze zich voordoen. Ze gaan iedere vrijdag na de preek gezamenlijk naar het badhuis.  Maar ik vraag me af of homofiel Nederland vertegenwoordigd wil worden door die drie griezels. En ik denk dat Afro-Nederlanders ook niet graag vertegenwoordigd willen worden door deze genetische slavenhandelaren van het mohammedaanse geloof. En ik denk zelfs dat de feministen van De Joop – hoe islamofiel die ook zijn – nou ook niet direct de mannen van DENK zullen nomineren voor de Joke Smitprijs van 2018.",entertainment
"Misdaadverslaggever Peter R. de Vries zet grote vraagtekens bij de vondst van menselijke resten op Aruba. De vader van de twaalf jaar geleden vermiste Natalee Holloway verklaarde woensdag dat hij resten heeft gevonden die mogelijk van zijn dochter zijn. De Vries spreekt van ‘een merkwaardig verhaal’ en een bizar onderzoek.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Quote  Dat van die menselijke resten vind ik een heel merkwaardig verhaal  Peter R. de Vries  Vader Dave Holloway bracht woensdag in het NBC-programma Today het nieuws dat hij na maanden van onderzoek samen met privédetective T.J. Ward menselijke resten op heeft weten te graven in een park op het Caribische eiland Aruba. Uit het onderzoek zou verder blijken dat het meisje ghb toegediend heeft gekregen van de Nederlander Joran van der Sloot en daarna gestikt is toen ze moest overgeven. Het is niet geheel toevallig dat Dave Holloway met nieuws komt over de zaak. Aanstaande zaterdag begint de Amerikaanse zender Oxygen met het uitzenden van een documentaire over de zoektocht van de vader.  Misdaadverslaggever Peter R. de Vries zet flinke vraagtekens bij de vondst. ,,In eerste instantie spits je meteen de oren. Maar dan ga je bekijken wat ze al online hebben gezet en gaan je dingen opvallen. Zo claimen ze dat ze menselijke resten hebben gevonden, maar het is natuurlijk bizar dat politie en justitie van Aruba daar helemaal buiten zijn gehouden. Dat is in mijn ogen zelfs een doodzonde. Dat je op een veronderstelde plaats delict zelf gaat graven waardoor sporen worden vernietigd en je ervoor zorgt dat politie en justitie de omstandigheden waaronder dit heeft plaatsgevonden helemaal niet meer kunnen vastleggen.""  De Vries heeft ook zijn twijfels over de vondst van de resten zelf. ,,Ze zeggen zelf dat onderzoek heeft uitgewezen dat het om menselijke resten zou gaan, maar wat heb je dan eigenlijk gevonden? Want als daar een lichaam zou liggen, dan vind je toch gewoon een schedel en hoef je toch helemaal niet te onderzoeken of iets menselijk is of niet? Dat zie je toch meteen? Een schedel is een van de laatste dingen die vergaan en als een dier iets opgegraven zou hebben, dan veronderstel ik dat sporen al eerder zouden zijn opgedoken.""  Quote  Wat was in hemelsnaam hun motivatie om dit buiten politie en justitie om te doen?  Peter R. de Vries  Volgens de misdaadverslaggever heeft de vader niet een heel lichaam gevonden. ,,Er is in ieder geval geen skelet aangetroffen en dan denk ik wel: wat is dit allemaal? Als je zegt dat je onderzoek nodig had, dan klinkt dat alsof je maar een paar botjes hebt gevonden. Ze claimen verder dat over een maand het dna-onderzoek beschikbaar komt. Terwijl ze het bewijs al langer in bezit hebben. Als het Nederlands Forensisch Instituut (NFI) erbij betrokken was, dan hadden we het gewoon eind van de week geweten.""Over de suggestie dat de vader mogelijk met het nieuws naar buiten is gekomen om een documentaire te promoten die zaterdag wordt uitgezonden, doet De Vries geen uitspraken. ,,Ik kan daar niet in kijken. Mij is dit vroeger ook weleens aangewreven, soms vallen dingen gewoon samen.""  De Vries stipt nog wel aan dat de actie van de vader mogelijk grote problemen op kan leveren voor het bewijs. ,,Ze zijn wel wat uitleg verschuldigd. Wat was in hemelsnaam hun motivatie om dit buiten politie en justitie om te doen? Stel bijvoorbeeld dat er in de schedel een gat zat, of andere sporen die wijzen op een doodsoorzaak. Als justitie daar iets mee wil, dan zal iedere toekomstige verdachte, Joran van der Sloot incluis, kunnen zeggen: wat zijn die opgegraven spullen waard? Die spullen zijn twee maanden onvindbaar, die zijn opgegraven en vervolgens hebben die twee maanden overal gezworven, die zijn naar allerlei particuliere laboratoria gegaan. Wie zegt dat daar niets met die dingen is gebeurd?""  Het ghb-verhaal van de tipgever van Dave Holloway sluit wel enigszins aan bij wat al eerder bekend is. ,,Joran van der Sloot heeft eerder verklaard dat Natalee plots onwel werd en begon te schudden en te shaken en opengesperde ogen had, dus dat verhaal heeft Joran in ieder geval eerder opgehangen. Maar dat van die menselijke resten vind ik een heel merkwaardig verhaal.""",entertainment
"Komt er binnenkort een doorbraak in de zaak van de vermiste Maëlys De Araujo? Hoofdverdachte Nordahl Lelandais werd vandaag op zijn vraag naar Saint-Franc gebracht, een piepklein Frans dorp op een boogscheut van de plek waar het negenjarige meisje spoorloos verdween. Volgens BFM TV zou de man de locatie willen tonen waar hij haar lichaam begraven heeft. ""Hij wil ter plaatse dingen verduidelijken"", weet ook RTL. France Info voegt er nog aan toe dat bloedsporen in zijn wagen de doorslag gaven, daarom zou hij nu open kaart willen spelen. Speurders hoeden zich echter voor al te voorbarige conclusies.  De vermoedelijke dader zou twee uur uitgetrokken hebben om alle sporen in zijn wagen te wissen. Toch werd op het dashboard DNA-materiaal van het meisje aangetroffen. De man gaf daarop toe dat Maëlys ""heel korte tijd"" in zijn auto gezeten had. Het voertuig werd tien dagen geleden nog een tweede keer onderzocht, nu tot op het bot. De bloedsporen die daarbij in de koffer gevonden werden, brachten hem nog meer in het nauw. Volgens BFM TV zijn ze wel degelijk van Maëlys.  Lelandais kwam in de late voormiddag onder zware bewaking aan in Pont-de-Beauvoisin, de plek waar het meisje verdween. Vandaar trok het konvooi richting Domessin, de woonplaats van de voormalige beroepsmilitair en zijn ouders. Tot slot stond een moeilijk te bereiken locatie in Saint-Franc op het programma. ""Dit gebeurde op zijn initiatief"", laat een bron dicht bij het onderzoek weten. Een persconferentie die later vandaag op het programma staat, moet daaromtrent meer duidelijkheid brengen.  AFPDe grote middelen werden vandaag ingezet om de waarheid te achterhalen.  Gezocht in kloven, bossen en merenHet is intussen al meer dan vijf maanden geleden dat Maëlys spoorloos verdween. Het kind woonde samen met haar ouders, nonkel en zus een huwelijksfeest bij op 26 augustus in Pont-de-Beauvoisin, in het departement Isère. Rond 3 uur 's nachts - toen mama en papa een kijkje wilden nemen in de kamer waar de kinderen te slapen lagen - bleek het meisje plots verdwenen. Dagen- en wekenlang werd gezocht in kloven, bossen, meren en huizen. Zonder een spoor. Uiteindelijk werd één man aangehouden. Lelandais zit tot de dag van vandaag in de gevangenis en werd officieel in verdenking gesteld van moord. Een bekentenis afleggen deed hij al die tijd niet.  Nochtans zijn er genoeg aanwijzingen: speurhonden vonden op de parking van de feestzaal DNA-sporen van het meisje, net als in de auto van de verdachte. Hoe die daar terechtkwamen, kon de man in eerste instantie niet verklaren. Ook camerabeelden waarop een schim te zien is op de passagiersstoel van zijn wagen wezen in zijn richting. En waarom verliet de verdachte die bewuste avond anders meermaals het feest?  AFP  Naam valt in twee andere dossiersZijn naam viel intussen ook in twee andere dossiers. In de nacht van 11 op 12 april verdween de jonge Franse militair Arthur Noyer (24) na een avondje stappen met vrienden. Hij wilde te voet naar de kazerne terugkeren, maar kwam daar nooit aan. De gsm's van beide mannen gaven in dezelfde buurt en op hetzelfde tijdstip een signaal, wat erop wijst dat de twee elkaar die nacht moeten gezien hebben. Speurders ontdekten ook dat Lelandais enkele dagen later op zijn computer opgezocht had hoe hij een lichaam moest laten verdwijnen.  Lelandais werd ook verhoord over de verdwijning van Adrien Mourialmé, een 24-jarige uit Namen. Hij trok deze zomer voor drie maanden naar Frankrijk, waar hij werkte in een restaurant. Op 5 juli was er plots geen teken van leven meer. Nochtans had de jongeman dagelijks contact met z'n moeder. ""Plots was er die radiostilte"", zei ze eerder in een interview. ""Hij vertelde me elke dag dat het goed ging met hem. Het was niet altijd even aangenaam om te werken in dat restaurant, maar hij was er in de eerste plaats om geld te verdienen.""  AFP  Seriemoordenaar?Adrien was gepassioneerd door koken en had de droom om beroepshalve koekjes te bakken. ""Hij zocht geld voor het project. En dus trok hij naar een hotel-restaurant in de buurt van Annecy."" Omdat ze haar zoon al een paar dagen niet gehoord had, belde ze het hotel. Zijn kamer lag er onaangeroerd bij. Slechts enkele kledingstukken, een paar sneakers en een rugzak ontbraken. Sinds die dag in juli werden er geen verrichtingen meer gedaan met zijn bankkaart en gaf ook zijn gsm geen signaal.  De Franse speurders houden er rekening mee dat ze met een seriemoordenaar te maken hebben. Daarom werden nog meer onopgeloste dossiers uit het verleden opgerakeld, denk maar aan de drie famlieleden die in 2012 doodgeschoten werden op een afgelegen bergweg in Chevaline. Ook een passerende Franse fietser moest de tragedie toen met zijn leven bekopen. Volgens 'France Info' werden ook de dossiers over de verdwijning van twee mannen in de Haute-Savoie van onder het stof gehaald.  We hebben je reactie goed ontvangen en zullen ze zo snel mogelijk verwerken. De redactie behoudt zich het recht om reacties in te korten en te herformuleren. De redactie is niet verplicht alle reacties te publiceren.  Je naam en voornaam verschijnen bij je reactie Door het plaatsten van een reactie, ga je akkoord met de gedragsregels  Levenslang opsluiten, dit is geen mens, maar een gedrocht!!  1 uur geleden  Eindelijk, er komt schot in de zaak. In Frankrijk zal ,een procedurfout niet helpen.  De Persgroep Publishing heeft haar privacy- en cookieverklaring aangepast. Wij gebruiken jouw persoonsgegevens vanaf nu ook om de diensten van MEDIALAAN Groep/De Persgroep Publishing te optimaliseren en deze waarvoor jij kiest te personaliseren. Door op ""verdergaan"" te klikken of door verder te surfen, erken je deze aangepaste privacy- en cookieverklaring gelezen te hebben.",entertainment
"Maandag, 4 september 2017 om 06:52  Bondscoach Dick Advocaat keek zondagavond vreemd op toen hij werd geconfronteerd met de inmiddels veelbesproken kleedkamervideo van Ruud Gullit. De assistent-bondscoach filmde de sfeer in de kleedkamer na de 3-1 overwinning op Bulgarije en vertelde zijn kijkers dat hij een “fantastische wedstrijd” had gezien. De actie kwam hem op veel kritiek te staan en Arno Vermeulen, chef voetbal van de NOS vindt het zelfs een reden voor Gullit om op te stappen bij Oranje.  Oranje won met 3-1 door twee doelpunten van Davy Pröpper en een van Arjen Robben. Nederland blijft derde staan achter koploper Frankrijk en achtervolger Zweden, dat met 0-4 won op bezoek bij Wit-Rusland. Door de ruime zege van Zweden is het WK ver weg. De timing van de video van Gullit was derhalve niet handig. “Dit is een reden om op te moeten stappen"", zei Vermeulen zondagavond bij Studio Voetbal. ""Het is toch geen schoolklas? De kansen om het WK te halen zijn enorm gereduceerd en blijkbaar heeft Gullit dat niet door. Hij staat gewoon te roepen dat ze fantastisch gespeeld hebben.""  ""Advocaat, die er vlak achter staat, weet dit helemaal niet”, gaat Vermeulen verder. De bondscoach gaf bij het zien van de beelden aan dat hij Gullit erop aan zal spreken en er daarbij een hartig woordje gesproken zal worden. “Je schendt de regels van de kleedkamer. Jonge spelers worden er vaak op aangesproken dat ze dingen doen op social media die niet mogen. Hij zit nota bene in de technische staf.""  Oud-voetballer Daniël de Ridder vindt het een onbegrijpelijke actie van Gullit. “Als ik speler was, zou ik denken: waar is onze assistent mee bezig?"" Vermeulen is het met de analist eens. ""Hij maakt er een flauwekulletje van. Dat imago heeft hij toch al een beetje. Ik vind het ongelooflijk dom.""  Wat is er zo fout aan? Ik denk dat Gullit gewoon mee wil gaan met de tijd. Ik zou het zelf nooit hebben gedaan, maar snap niet helemaal deze ophef. Misschien is dit zijn manier om het team te bereiken aangezien ze 1 voor 1 op hun telefoontjes zitten😂  Het is om verschillende reden fout , je bent daar in functie van assistent bondscoach en niet als een toerist op vakantie. Daarnaast ben je 4 dagen geleden volledig afgedroogd door de Fransen, en win je nu in een matige pot van een matig Bulgarije dan is iets meer realisme op zijn plaats. En als laatste is de kans dat je eruit vliegt na deze wedstrijd zo een 92,6 % , dan kan je niet praten over een fantastic game....amateuristisch een ander woord heb ik er niet voor.  Nogmaals, ik zou het zelf nooit doen. Tegenwoordig deelt iedereen alles, zo raar vind ik het niet. Je kan het ook omdraaien, wellicht deed Gullit het hardstikke bewust en probeerd hij het negatieve gevoel, van de vernedering tegen Frankrijk, een beetje doen vergeten door wat positiviteit te brengen. Mag ik trouwens weten waar je dat percentage vandaan haalt?  Ik vind dat je in deze te ver doordraaft. Veel van deze jongens zijn erg jong en sommige weten dat het de laatste kans is op een toernooi gezien de leeftijd. Robben had al aangegeven dat de sfeer apathisch en down was en ik denk dat Gullit op deze wijze het team een positieve impuls wilde geven. Los van het feit of dit de juiste methode was of niet vind ik het veel erger dat een ei van de technische staf het filmde en naar buiten gebracht en wederom Oranje punt van discussie maakt terwijl enige rust wel welkom is in deze fase.  Wat is slechter voor je team...iemand die af en toe de clown uithangt of een matennaaier met een camera in de hand.  En dat bepaal jij wat ik doe of vind ? Ik geloof al de hele kwalificatie niet in een eventueel WK, en jij gelooft er schijnbaar nog steeds in. Dat is je goed recht , net zoals dat ik recht heb op mijn mening ! Ik maak er bij deze trouwens 100% van.  Dus 'jonge spelers' worden er op aangesproken, maar Gullit moet meteen opstappen? Hij heeft zich gewoon even verslikt in zijn blijheid dat we eindelijk weer eens gewonnen hebben. Zoals advocaat zei, een hartig woordje, lijkt mij meer dan genoeg. De media heeft dit keer minder te zeiken dus gaan ze dit Mega uitvergroten. Lijkt mij erg overdreven allemaal.  Je hoort als volwassen gewoon te weten dat je als assistent bondscoach zoiets niet doet, je kan het wk (bijna) niet meer halen en Ruudje vind het dan gepast om aandacht te vragen door de kleedkamer te filmen, het is volgens mij een ongeschreven regel dat de kleedkamer buiten beeld blijft dus ook als je Ruud Gullit heet, opstappen slaat idd nergens op maar Gullit mag zich ook wel eens iets serieuzer gaan opstellen als assistent zijnde, het is geen kleuterschool  Ach, er is helemaal niks ongeschreven. Was niet slim van Gullit als Advocaat er niets van af wist, maar meer ook niet. Spelers zijn inmiddels echt wel camera's in de kleedkamers gewend, helemaal na een overwinning. Je kan voor veel dingen het ontslag van iemand eisen, maar voor deze reden..... We gaan maar eens op dhr. Vermeulen letten hoe deze chef Studio Sport, de olympische spelen met waardeloos commentaar heeft voorzien, de Giro (met Dumoulin) niet heeft uitgezonden etc. etc., we gaan het bijhouden i.i.g. Wie de bal kaatst......  @harecles Het verschil met een camera in de kleedkamer is dat je openlijk filmt en Gullit dat niet doet. Bij een camera kun je er voor kiezen niet in beeld te komen en hier dus niet. Verder snap ik niet zo goed wat het functioneren van Vermeulen als chef-sport van de NOS hiermee te maken heeft. De Girorechten zitten bij Eurosport en zijn te duur voor zowel de NOS als de Vrt. Wat kan Vermeulen daar aan doen. Hij is, net als jij, toch vrij om zijn mening te geven? Dat mensen hem niet sympathiek vinden mag, maar hij mag gewoon zeggen wat hij vindt.  Lees mijn commentaar hieronder ook even. Ik vind de NOS al een tijd een waardeloze club waar ik, net zoals een ieder ander die werkt, belasting voor betaal. Als deze Chef (want dat is die Vermeulen) vervolgens als een Berlusconi toch graag even mensen wil royeren, vind ik dat in zijn functie totaal niet kunnen! Hij zou objectief verslag moeten laten geven, niet meer en niet minder, en dat moet hij laten doen, daar is hij Chef voor. En nee, ik vind zijn mening niet belangrijk en gepast in deze, objectiviteit is inmiddels een raar goed in medialand. Hij moet de NOS studio sport runnen, daar wordt ie voor betaald, en dat doet hij ronduit slecht!  @harecles Ik begrijp niet waar je je zo druk over maakt. Als je de NOS en Vermeulen zo waardeloos vindt, kijk je toch niet. Ik vind Youri Mulder verschrikkelijk dus kijk ik niet naar Rondo. Waar het om gaat dat jij Vermeulen het recht ontzegt een mening te hebben, omdat hij een functie heeft bij de Nos. Het een sluit het ander niet uit, met andere woorden waarom zou hij niet de mening mogen hebben dat Gullit onjuist handelde. Dat hij daaraan de consequentie verbindt dat hij weg moet daar kun je het al dan niet mee eens zijn. Maar wat hier gebeurt is dat jij je antipathie tegen Vermeulen jouw reactie laat leiden, onjuiste verwijten doet en verkeerde vergelijkingen maakt en de boodschap geheel buiten beschouwing laat. Dat is jammer.  Dat probeer ik inderdaad ook te ontwijken, vrouwen EK op de Duitse tv kijken. Of de Vuelta van gisteren, ik kijk naar de Belgische televisie. Ik vind dat het hoofd van Studio Sport niet het ontslag mag gaan eisen van de assistent bondscoach inderdaad. Ik vind dat belangenverstrengeling omdat hij met zijn media toko de touwtjes in handen heeft over wat wel en wat niet uit te zenden en hij kan sturen op het creeeren van een bepaald sentiment (coach eruit of ik roep maar wat). Je mag het jammer vinden maar mijn antipathie is niet gericht op Vermeulen maar op het staatsbedrijf welke hij in mijn ogen zeer slecht runt. Bovendien, als dit mijn mening is, zoals er 17 miljoen zijn in Nederland, dan kun je toch voorstellen dat er mensen zijn in Nederland welke balen van de Vermeulen/nos? Dat kan en mag toch niet de functie zijn van de Nos? Die moeten verslag leggen van de verscheidene meningen en niet hun opperhoofd de mening laten doordrukken. Vandaar ik Vermeulen met Berlusconi gelijkstel (die had ook de televisie in Italie in handen).  Wat ik ook heel kwalijk vond was hoe de NOS maar steeds de herbenoeming van de Arena bleef pushen. Ze noemden de Arena al de Johan Cruijff Arena in de samenvattingen toen dat er nog lang niet doorheen was. Ik vind echt niet dat je je daar als publieke omroep mag mee bemoeien en al helemaal niet op zo'n opdringerige manier. Dat was iets tussen Ajax, de familie van Cruijff en de stakeholders van de Arena. En niemand anders.  Het WK halen lijkt mij de doelstelling en negativiteit door de media draagt daar geen steentje aan bij. Zelfde als het verhaal van Robben en zijn ereronde. Waarom zou hij ook moeten opstappen? Zou het spel daardoor veel beter worden? Denk juist slechter, weer verandering en weer aanpassen. Ruud brengt met dat filmpje positiviteit, alleen de media moet er weer negatief over doen.  Goed verwoord, niet slim van Gullit omdat te doen. Bovendien was het geen goede wedstrijd van Nederland de score had hoger moeten uitvallen. Dus laten we onze aandacht niet afleiden van de werkelijke situatie betreft het spel van Oranje, dat verdiend meer aandacht en zorgen dan n filmpje van de assistent bondscoach uit de kleedkamer na n gewonnen wedstrijd.  Lijkt me wat overdreven. Ben eigenlijk meer benieuwd naar zijn uitleg van een ""fantastic game""...had het idee dat het cynisch was, maar anders ga je ook serieus vraagtekens zetten bij het beoordelingsvermogen van de assistent coach. Hoe kunnen ze nu in de voorbereiding op wit Rusland Zeggen dat het allemaal veel beter en sneller moet? Maar u vond het toch fantastisch tegen Bulgarije ?  Ik ben geen Arno Vermeulen fan maar in deze vind ik dat hij gelijk heeft. Deze actie is karakteriserend voor de Knvb. Er is geen enkele vorm van beleid. We hebben een oude bondscoach die het niet meer weet, een assistent die beter kan meedoen bij Peppi en Kokki. En een spelersgroep die het niet interesseerd. Tijd dat er in de Nederlandse voetbalwereld eens gekeken en getraind (in de organisatorische niveaus maar ook op het veld) op karakter. Anders komt het de komende 20 jaar niet meer goed. Er is een revolutie nodig. Wat mij betreft zijn hier 2 personen voor nodig: van Gaal in de organisatie en Ten Hag als bondscoach.  Typisch zo Nederlands, strikt en regeltjes bla bla man in Frankrijk of Brazilië is dat gewoon normaal, bij verlies of winst. Dit is zo opgeblazen man man. Gullit is tenminste positief, daar kunnen meer mensen van leren.  Stap je zelf ook op bij het eerste foutje op je werk? Of heb je dan liever ook een reprimande of gesprek? Wat Gullit deed was niet slim, maar we zijn tegenwoordig wel heel snel met het vragen om mensen te ontslaan.  Kan iemand ten aller eerst mij uitleggen waarom Arno Vermeulen zijn mening uberhaupt belangrijk is? Ik heb die man werkelijk waar nog nooit op iets zinnigs kunnen betrappen. Ten tweede. Waar hebben we het hier over? Wij zijn zo goed in muggenziften.  Ik vind het oprecht genant en voel plaatsvervangende schaamte. Wanneer we zojuist een wereldpot gespeeld hadden en ons geplaatst hadden voor het wk, had ik het nog enigszins kunnen begrijpen. Nu hebben we zojuist gewonnen tegen fucking Bulgarije en is plaatsing voor het wk nog verder weg. Werkelijk waar onbegrijpelijke actie. One man show Gullit.  Laat Arno Vermeulen zelf eens opstappen, Hoe zwaar wij hier aan moeten tillen is wat mij betreft aan de betrokkenen. Dick Advocaat moet bepalen of hij hier overheen kan stappen, of dat hij dit echt niet vindt kunnen waardoor Ruud weg moet. Het is gewoon een ontzettend domme actie van Ruud, die hij in zijn enthousiasme gedaan heeft. Maar in zijn rol kan hij het niet maken.  @master D Gelijk meerdere reacties hierboven reageer jij op de persoon Vermeulen. Het is bekend dat hij niet populair is maar dat doet aan de aard van zijn mening niets af. Zoals de rest van Nederland mag Vermeulen ook een mening hebben en hij zit in een programma om die te geven. Ik vind het ook ongepast wat Gullit heeft gedaan. Jij gaat niet ongevraagd beelden van mensen in een kleedkamer op internet zetten en al helemaal niet in de functie die hij bekleedt. Voor de rest mag je je afvragen of hij wel geschikt is voor die functie als hij meent naar een fantastische wedstrijd te hebben gekeken. Dan mankeert er iets aan zijn beoordelingsvermogen. Het zou nog kwalijker zijn als hij het cynisch bedoelde. In zijn functie maakt hij zich daarmee ongeloofwaardig.  De heer Vermeulen mag inderdaad een mening hebben, net als iedereen. Verschil is alleen dat hij zichzelf in een programma neerzet, waarin hij die mening kan verkondigen en daar zit ik en velen met mij niet op te wachten. Hij zit daar niet op basis van deskundigheid of wat dan ook. Arno Vermeulen zit in dat programma op voorspraak van de chef Voetbal van de Nos, die heel toevallig ook Arno Vermeulen heet.  @master D Maar je hoeft er toch niet naar te kijken? Vermeulen is in die functie aangesteld (en wordt onder meer ook door jou betaald) en dit programma loopt al jaren. Af en toe komt hij daarin voor, zoals hij ook wel eens in het Journaal komt om commentaar op een gebeurtenis te geven. Wat is daar mis mee? In dit geval heeft hij gelijk dat de handelwijze van Gullit niet kan. Of de consequentie die hij daaraan wil verbinden redelijk is, kun je het al dan niet mee eens zijn. Maar wat nu gebeurt is dat op de boodschapper wordt geschoten en de boodschap onderbelicht blijft.  en dit is het grootste probleem in Nederland. Alle analisten, journalisten + de kudde zeggen dat het niet kan snapt niet waar me bezig is, mnr Gullit blijft niet in negatieve hangen, wat de rest wel doet, is slecht voor je.  Natuurlijk weet ie dat we maar een kleine kans hebben. maar ja hoe jullie doen dan kunnen we beter de wedstrijd niet spelen en gewoon onze 3-0 verlies nemen.  Klopt maar het is dan nog steeds erg vreemd om een heel positief en euforisch filmpje te maken nadat je kansen op plaatsing behoorlijk zijn afgenomen. Als dit wordt gedaan door een oranje fan dan is dat tot daar aan toe maar de assistent?!  Dat je een euforisch filmpje maakt en probeert een team positief te houden nadat ze vernomen hebben dat ondanks hun winst de kansen alleen maar kleiner zijn geworden kan ik mij nog voorstellen. Je kunt soebatten over het feit of Gullit de juiste toon heeft gevonden maar meer dan dat zie ik er niet in. Veel erger is dat iemand dit filmpje aan die luis van een Arno heeft gegeven wetende dat dit een negatieve impact gaat hebben op het team, de assistent trainer en hoofdtrainer...juist in een fase dat dit heel slecht uitkomt!  Gullit was in zijn tijd een van de beste voetballers ter wereld, maar verder kan hij gewoon niet zoveel. Dit ook weer, dit is een inschattingsfout die je zou verwachten van een stagiair, maar niet van een 55-jarige man die al 35 jaar meedraait in het topvoetbal. Hij voelt hier de situatie gewoon totaal verkeerd aan.  Arno Vermeulen, wie neemt die man serieus? Gezanik over een filmpje van niks, al mag je best even je bedenkingen hebben bij zo'n actie. Kun je verwachten van ,,hersenloze'' Gullit. Die heeft in z'n hele leven nog nooit naar iets gekeken dan z'n neus lang is. Complimenten aan Robben. Die heeft in ieder geval geprobeerd om dat lamlendige clubje patserige schooljongetjes, nog een beetje te motiveren om voor hun land uit te komen. Het niet-lopen van een ,,bedankrondje'' zegt al genoeg over dit stelletje snotneuzen. Dikke onvoldoende voor routinier Advocaat, die absoluut geen idee had om de wedstrijd op de juiste wijze af te sluiten. En met werkelijk geen idee, bedoel ik ook werkelijk geen enkel idee. Die twee harken in het centrum, de eeuwig bewierookte Wijnaldum, Sneijder, Van Persie en Strootman is toch wel een keer einde nu, terwijl er ook twijfels blijven over Depay. En tip voor Advocaat: Alleen fitte spelers die spelen bij hun club selecteren. Beter een niveautje lager, dan die zogenaamde niet-fitte toppers die niet eens spelen. Tip! Is die linksbuiten van Telstar, die speelde bij Luxemburg niets?  Als Arno Vermeulen op beeld is, moet ik de scherpte van mijn toestel aanpassen, want een fletsere figuur bestaat er niet in het TV-wereldje. Wat Gullit doet is niet slim, maar een goed gesprek en het is over. Waar het om moet gaan, is dat we er na de ruime overwinning van Zweden slechter voor zijn komen te staan. Niet alleen winnen is voldoende, er moeten ook nog goals worden gemaakt. Ik opteer voor een '''scorende spits'' in plaats van een hardwerkende spits, dus Bas Dost of desnoods KJH erin de volgende wedstrijd. En Arno Vermeulen is een van de redenen, waarom ik nooit naar Studio Voetbal kijk.  Het is toch eigenlijk te gek voor woorden dat Chef Studio Sport het ontslag eist van een assistent bondscoach? Wie denkt die Vermeulen wel helemaal dat hij is? Ik baal er van dat we met zijn allen belasting betalen voor Vermeulen en zijn NOS bende, hij hoort gewoon neutraal te blijven of op de achtergrond. Maar niet menen dat je als een soort Berlusconi maar even de opstelling bepaald. Ga weg Vermeulen! Waar kan ik die petitie tekenen?  Als speler kon hij het team op sleeptouw nemen en hij houd echt van het spelletje maar hij mist de benodigde skills om hoofdtrainer te zijn. Dit zijn overigens dezelfde skills die hij mist als analist. Zijn analytisch vermogen om een wedstrijd te lezen is onder de maat wat hem als hoofdcoach en analist op z'n best matig maakt. Ik denk wel als specialisten trainer hij veel kan brengen en ook moraal en vechtlust kan hij overbrengen. Ik denk dat hij gewoon de gelaten sfeer en moraal wilde opvijzelen en of het nu wel of niet de juiste wijze was vind ik het feit dat iemand uit de staf dit naar buiten brengt terwijl er al zo veel onrust is rondom Oranje vele male erger dan de actie van Gullit.  Niet slim van Gullit, maar verder niets mee doen. Hij bedoelde het goed. Mijnheer vermeulen komt inmiddels wel mijn strot uit. De enige reden dat deze man af en toe een.podium krijgt is omdat hij chef sport bij de NOS is, zit ook altijd vast in negativiteit en sensatie zoeken...net als jack van gelder tegenwoordig.  Opstappen vind ik ver gaan. Gullit heeft gewoon de gelate sfeer positief willen beinvloeden. Vele zijn hele jonge spelers die, ondanks de winst, ook beseffen dat het 'too little, too late' zal zijn en kansen heel klein geworden zijn.  Ik vind het schandalig dat enkel Robben instaat is om het publiek te bedanken geheel alleen en ofschoon de kansen erg klein zijn moet Nederland ook niet zielig en apatisch in de kleedkamer gaan zitten.  Of het slim van Gullit was, denk niet dat de gekozen manier de manier was maar zie er ook geen kwaad in. Wat meer zorgwekkend is is dat er een ei in de technische staf zit die dit filmd en naar buiten brengt waarmee er andermaals onrust ontstaat en daarmee zijn ass. trainer behoorlijk naait. Je zou denken dat wat rust om Oranje wel wenselijk zou zijn.  geheel met je eens...stadion vol mensen die ondanks de zeer slechte prognose en vertoonde voetbal het Nederlandse team aanmoedigen en na de wedstrijd enkel worden bedankt door Robben, die ook nog eens een iemand met een beperking dolblij maakte met z'n shirt.  Robben is op en top pro en mede-voetballers hadden dit gewoon samen met hun captain moeten doen.  @propp Er is van alles mis met wat Gullit doet. Allereerst kun je niet zonder toestemming van mensen filmen en die beelden ongevraagd op internet zette. Verder geeft hij een waardeoordeel over de wedstrijd die kant noch wal raakt. Of hij is serieus dat hij het een fantastische wedstrijd vond en dan heeft hij er geen kijk op of hij is cynisch en dan is dat nog kwalijker. De bondscoach is er voor om te communiceren met de media en daar fietst Gullit vrolijk doorheen. Als hij in Rondo zit is hij te beroerd om iets te zeggen over Oranje omdat zijn functie dat niet toelaat en dit zou dan wel kunnen? Lijkt mij niet.  Ik vind de ophef overdreven. Ja het was een beetje dom. Maar op het filmpje van 15 seconden is nauwelijks iemand herkenbaar in beeld, je kunt niks verstaan van wat er verder in de kleedkamer wordt gezegd en Gullit staat alleen maar in zichzelf in de camera te praten. Hij zet eigenlijk alleen zichzelf voor lul. Het is niet alsof er een groot kleedkamergeheim gelekt is.  Opstappen ???? Ze hadden Danny Blind moeten laten opstappen toen hij van dat zelfde Bulgarije verloor. Altijd dat gezeik hier de 3 punten zijn binnen. En als we het wk niet halen komt het niet omdat we vandaag te weinig hebben gescoord maar dat we te lang door zijn gegaan met danny blind en niet gewoon koeman kozen om bondscoach te worden. In andere landen is dit gewoon normaal en naar het filmpje te zien vond de hele selectie het wel best behalve Robben. Denk dat Robben en Sneijder lekker de eer aan hun zelf moeten houden en zich moeten terugtrekken net als van Persie. Dit is een zinkend schip en met advocaat ga je het ook niet redden. Misschien wordt het tijd om heel de Nederlands voetbalopleiding op de schop te gooien. Haal het plezier weer terug want die is gewoon ver te zoeken bij sommige clubs en dat straalt ook uit naar de het nationale elftal.  Een filmpje van 3 seconden in de kleedkamer.... waar gaat het over zeg?  De voetbalwereld is zo apatisch, ik zag afgelopen weekend Lewis Hamilton gewoon met zijn telefoontje live streamen op social media, voor hij aan de bak moet, na de race en tussendoor op zaterdag toen de boel stil lag.  Mensen vinden het prachtig en hij rijd echt niet minder hard erdoor maar in de voetbalwereld maken ze ophef over een filmpje van een paar seconden na de wedstrijd.  Davy Pröpper was zondag met twee doelpunten van grote waarde voor Oranje in de wedstrijd tegen Bulgarije. Sinds kort speelt de middenvelder voor Brighton & Hove Albion, dat vorig seizoen naar...Lees verder",entertainment
"Dit is het laatste Premium artikel dat u gratis kunt lezen. Tijd voor een abonnement!  premium  Saadia A. -T.  Foto: .  Vandaag, 05:30 Mike Muller Jan-Willem Navis  Amsterdam - Burgemeester Van der Laan heeft maanden nadat er een integriteitsonderzoek naar de omstreden deradicaliseringsambtenaar Saadia A. -T. was gestart, nog gepoogd haar met coaching en functioneringsgesprekken op het rechte pad te krijgen.  Maar al die tijd verzweeg ze haar persoonlijke banden met een persoon die ze voor veel geld inhuurde om klussen in de bestrijding tegen radicalisering te doen.  Om die reden kreeg Saadia donderdag plotseling strafontslag. De reden is dat uit het onderzoek grote malversaties aan de orde kwamen. Maar de andere reden is dat Saadia, toen ze de bui zag hangen, zelf al per 1 september ontslag nam. Nu de gemeente haar op staande voet heeft ontslagen, heeft ze geen recht op ww.",politics
"Dit is het laatste Premium artikel dat u gratis kunt lezen. Tijd voor een abonnement!  premium  Foto: ANP XTRA  Vandaag, 16:05 Ertan Basekin  FNV en CNV trekken zich niets aan van de oproep van staatssecretaris Klijnsma (Sociale Zaken) om zo snel mogelijk een besluit te nemen over de hervorming van het pensioenstelsel. De vakbonden willen eerst weten wat de maatregelen betekenen voor hun achterban.  ,,We hebben geen behoefte om te reageren op de uitspraken van Klijnsma, zij heeft haar eigen verantwoordelijkheid”, zegt een woordvoerder van de FNV. ,,Wij wachten op de berekeningen, zodat we kunnen zien wat de gevolgen zijn voor jongeren, volwassen en ouderen. Daarna leggen we het voor aan onze achterban.”  Ook het CNV wacht op de cijfers die de gevolgen van het voorstel voor de hoogte en stabiliteit van de pensioenen precies in kaart moeten brengen. ,,Het is voor ons cruciaal dat solidariteit, collectiviteit en de verplichtstelling gewaarborgd blijven”, zegt voorzitter Maurice Limmen. ,,Verder hechten wij sterk aan de situatie van mensen die nu vaak buiten het pensioensysteem zitten, zoals zzp’ers en flexwerkers.”  Werkgevers en vakbonden hebben in de SER geen bereikt over het pensioenstelsel. Officieel zijn de sociale partners nog in gesprek, maar bronnen in de polder spreken al lange tijd van zeer moeizame onderhandelingen.  Klijnsma zegt in een interview met Het Financieele Dagblad dat de achterbannen van de sociale partners moeten begrijpen dat bij een nieuw tijdperk en een andere arbeidsmarkt een nieuw pensioenstelsel hoort. ,,Ik wil ook tegen die achterbannen zeggen: help je mensen. Als ze met lege handen naar de informatietafel moeten, heb je daar jezelf mee”, aldus de staatssecretaris.  Het komende kabinet moet het pensioensysteem flink op de schop nemen, omdat het huidige stelsel vanwege de vergrijzing te duur wordt. Het demissionaire kabinet vroeg de SER daarom drie jaar geleden om advies.  Begin april lekte er een conceptadvies van de SER uit, waarin enkele punten naar voren kwamen. Zo moeten deelnemers een eigen pensioenspaarpot krijgen en wordt de hoogte van het pensioen pas bekend als de pensioendatum nadert.",business
"VideoOp 7 mei 1945 schoten Duitsers plotseling op de feestvierende menigte op de Dam. Maar was het wel zo plotseling? Zeventig jaar later blijft het bloedbad na de bevrijding verbazen.  Door:Lorianne van Gelder7 mei 2015, 17:00- Bron: Het Parool  WAT GEBEURDE OP 7 MEI 1945?  De dag van 7 mei 1945 begint mooi, de oorlog is voorbij en duizenden mensen staan op de Dam; joelend en zingend. De mensenmassa onder het balkon van de Groote Club en op de Dam, de ‘moffenhoeren’ die worden kaalgeknipt en mishandeld, het arresteren en uitlachen van Duitse militairen en de schoten die links en rechts weerklinken maakt de sfeer grimmig en explosief.  1. Rond 12 uur komt een kleine colonne van 6 geallieerde voertui- gen de Dam opgereden vanaf het Rokin.2. Als ze langs het Paleis rijden worden ze van bovenaf bekeken door tientallen leden van de Kriegsmarine in De Groote Club.3. De Binnenlandse Strijdkrachten (BS) zijn al begonnen met het ontwapenen van de SS, SD en Grune Polizei en het arresteren van NSB-ers (tegen de afspraak in, dat zouden de Canadezen doen). Achter het Paleis ontstaat een incident wanneer een Duitse soldaat weigert zich te laten ontwapenen. Hij wordt doodgeschoten.4. Daarna rond 15 uur beginnen Duitse mariniers vanaf het balkon van de Groote Club te schieten...5. ...daarna schieten ze ook vanaf het dak of werpen granaten vanuit het steegje achter de Groote Club naar de BS.6. Sommige mensen schuilen tijdens het schieten, achter het draaiorgel of landtaarnpalen.7. Bij de schietpartij die anderhalf uur duurt vallen 31 doden en 231 gewonden.8. Tussen 5 en 8 mei viellen elders in de stad bij schietincidenten nog eens 30 doden.  Ze lag op de grond achter een kiosk, toen het schieten in volle gang was. C. Woudsma-De Koning vertelde haar verhaal aan het 4 en 5 mei comité. Duizenden Nederlanders waren net als zij naar de Dam gekomen, die maandag 7 mei. De capitulatie was een feit. Een muziektent, draaiorgel het Snotneusje en kiosken op de Dam bewezen dat het feest was. Een colonne Canadezen werd op gejuich onthaald.  Er waren nog veel Duitsers in de stad, onder meer in hun kwartier in De Groote Club. De Binnenlandse Strijdkrachten (BS) hadden het op zich genomen Duitse soldaten te ontwapenen - al was afgesproken dat de Canadezen dat zouden doen.  Spanning en chaosAmsterdammers knipten meisjes kaal die waren omgegaan met de bezetters, 'moffenhoeren'. Wraakgevoelens tierden welig. Het was gespannen, die zonnige maandagmiddag.  Maar begon de Kriegsmarine, zoals altijd gedacht, uit het niets op de menigte te schieten? Vrij Nederland, Fosfor en de NOS kwamen met nieuwe inzichten. Zoals het feit dat de spanning en chaos groter waren dan gedacht. De ontwapening van de Duitse militairen ging hardhandig, ze werden onder gejuich van omstanders het paleis in geschopt en geslagen, schreef een ooggetuige later in Het Parool. Achter het paleis sneuvelde een Duitser.  32 dodenWas dat de katalysator van de mitrailleurschoten met een MG 34 vanuit De Groote Club rond 15.00 uur? Waardoor honderden feestvierders moesten vluchten, schuilend achter een prullenbak, vrachtwagen, draaiorgel of zelfs een lantaarnpaal?  Feit blijft dat er die 7 mei 32 doden vielen en 231 gewonden. Tussen 5 en 8 mei vielen 61 doden. Een bloedig begin van een stad in vrijheid.",entertainment
"WASPIK - In Waspik is een auto maandagmorgen een huis binnengereden. Dat gebeurde aan 't Vaartje.  Een traumahelikopter is onderweg naar de plek van het ongeluk. Het is niet duidelijk of die is uitgevlogen om de bestuurder te behandelen. Ook is niet bekend of gladheid de oorzaak is geweest van het ongeluk.  GestutDe bewoners mogen hun huis niet in. De woning moet worden gestut. Het huis staat al enige tijd te koop, zo is op Funda te zien.",entertainment
"Hij herinnert zich de auto’s en de schok die hij voelde toen hij er enorm veel zag rijden door straten omringd door gigantische gebouwen.  ""Zoiets had ik nog nooit gezien. Op de wegen in Noord-Korea rijden geen auto's. Er is daar eigenlijk bijna niets.”  Het is twaalf jaar geleden, maar Jun Heo praat erover alsof het gisteren was. De dag dat de wereld zoals hij die kende instortte. De dag dat hij twee mensensmokkelaars uit China volgde. Ze waren gestuurd door zijn moeder. Samen staken ze de rivier Tumen op de grens tussen Noord-Korea en China over.  ""Heel mijn leven werd me voorgehouden dat er geen rijker land was dan Noord-Korea. Ik geloofde dat mijn land het beste ter wereld was. We hadden geen idee hoe de rest van de wereld er uit zag. Toen ik de auto’s en de hoge gebouwen zag, realiseerde ik het me pas. Op dat moment stortte alles wat ik wist in elkaar.”  Jun groeide onder erbarmelijke omstandigheden op in Ch’ŏngjin, een stad in het noordoosten van Noord-Korea. In 2004, toen hij 13 was, besloot zijn moeder om naar China te vluchten. Een jaar later was het haar gelukt om in Zuid-Korea aan te komen. Voor veel Noord-Koreanen is dat het ultieme doel: in Zuid-Korea kunnen ze namelijk een vluchtelingenstatus aanvragen.  Voor Jun liep het minder vlot. Een week nadat hij in China terechtkwam zat hij met tien andere vluchtelingen uit Noord-Korea verstopt in het huis van een mensensmokkelaar in de buurt van Peking. Ze mochten het huis niet verlaten. Het bleek een valstrik. De smokkelaar kwam terug met gewapende agenten. Was het een spion, of kreeg hij hier geld voor van de overheid? Het maakte niet uit. Ze waren in de handen van de Chinese politie gevallen.  Een paar dagen later werden ze teruggestuurd naar Noord-Korea. Dat is de afspraak tussen China en zijn buur en bondgenoot. Jun Heo werd naar een concentratiekamp gestuurd waar hij gemarteld werd en dwangarbeid moest verrichten. In het kamp kreeg Jun te horen dat wat hij in China zag niet echt was. Het was een fata morgana. “Ik begon te denken dat ik gek was geworden. Of het wel echt was wat ik had gezien. Had ik gedroomd?”  Het land ontvluchten kan in Noord-Korea resulteren in een levenslange gevangenisstraf. Maar kinderen worden doorgaans minder zwaar gestraft. Nadat hij een paar maanden vastzat, werd Jun teruggestuurd naar zijn vader in het dorp waar hij was opgegroeid. Maar zijn leven in Noord-Korea zou nooit meer hetzelfde zijn.  Als Jun zijn familie zou vertellen wat hij in China heeft gezien, zou hij de rest van zijn leven in de gevangenis moeten doorbrengen. “Ik kon er met niemand over praten. De geheime politie volgde me. Ik moest me elke ochtend en avond bij hun melden.”  Hij mocht niet meer naar school. Omgang met vrienden werd tot een minimum beperkt. Hij woonde in een stad zonder elektriciteit. Jun had nauwelijks iets te eten, net als de rest van zijn familie. De meeste dagen doolde hij maar wat rond.  “Drie jaar lang beklom ik bijna elke dag dezelfde berg. Het was een van de weinige dingen die ik mocht doen.” Op de top van die berg zag hij kinderen naar school gaan, iets wat hij niet mocht. Daar, alleen en bovenop een berg, begon hij zijn volgende vlucht te plannen.  In december 2008, drie jaar nadat hij werd teruggestuurd naar Noord-Korea, vluchtte hij opnieuw. Iemand hielp hem de Tumen over te steken. Hij wil liever geen details vertellen over de ontsnapping. Hij wil het regime van Noord-Korea geen aanwijzingen geven. Dat regime heeft de grenscontrole sinds 2017 aangescherpt, om ervoor te zorgen dat de hongerige bevolking niet kan vluchten.  Het maken van de oversteek naar China is nog maar de eerste stap naar vrijheid. Daar kwam Jun achter tijdens zijn eerste ontsnappingspoging. Hij bracht de eerste maanden aan de andere kant van de rivier ondergedoken door in Yanji, in het noordoosten van China. “Het was gevaarlijk, want ik was nog altijd erg dichtbij Noord-Korea. Er zijn veel Noord-Koreaanse spionnen in Yanji die vluchtelingen proberen op te pakken. Na drie maanden kon ik Shanghai bereiken waar het veiliger was.""  In Shanghai lukte het de gevluchte tiener om een baantje te regelen in een Koreaans restaurant. Hij deed zich voor als een Zuid-Koreaan. Het restaurant was van Chinezen die zijn accent niet konden herkennen. Hij kreeg slecht betaald, maar voor het eerst in zijn leven, kon hij eten tot hij vol zat. “Ik was constant aan het vreten. Ik wilde alles proberen.”  Vanuit Shanghai lukte het hem om contact te zoeken met zijn moeder. In 2005 hadden de smokkelaars hem een nummer gegeven waarop hij haar kon bereiken in Zuid-Korea. Hij was dat nummer nooit vergeten en gelukkig had ze het niet veranderd.  “Ondanks dat ik werk had, was ik constant bang dat mijn echte identiteit onthuld zou worden en ik teruggestuurd zou worden. Mijn moeder had een zware tijd gehad, maar na twee jaar had ze genoeg geld bij elkaar gesprokkeld om een smokkelaar te laten komen die mij naar Zuid-Korea zou brengen.”  Dankzij de hulp van de smokkelaar kwam Jun illegaal binnen in Thailand. Vanuit daar vroeg hij een vluchtelingenstatus aan in Zuid-Korea. Hij bracht twee maanden door tussen Chiang Mai en Bangkok voor hij naar Seoul kon vliegen.  Het is juni in Seoul. De zon schijnt. Jun zit lachend tegenover me met een fris kapsel en een schoon T-shirt. We hebben afgesproken bij Teaching North Korean Refugees, een Britse non-profit school voor vluchtelingen waar Jun nu al een jaar politieke wetenschappen studeert.  Foto door Guillaume Piedboeuf  Jun is nu 27 en lijkt in geen enkel opzicht meer op wie hij was toen hij zes jaar geleden aankwam in Seoul. Hij vertelt lachend hoe zijn moeder hem leerde hoe een smartphone werkte. “Waar ik woonde was geen elektriciteit. In het begin was het bizar. Zelfs nu kan ik nog niet geloven dat ik een smartphone heb. Ik woon ergens waar de lichten aan en uit kunnen. Het voelt alsof ik in een paradijs woon, of in de toekomst.”  Zijn Zuid-Koreaanse leven bestaat uit studeren. Zijn laatste paar jaar in Noord-Korea hebben gezorgd voor een onstilbare honger naar kennis. “In die drie jaar moest ik toezien hoe iedereen in mijn omgeving naar school ging. Je weet pas wat je mist als je het niet meer krijgt. Ik weet hoe het is om niet te kunnen studeren. Nu wil ik er nooit meer mee stoppen.  Toen hij aankwam in Seoul was hij niet bepaald wat je zou verwachten van een twintigjarige student in Zuid-Korea. Jun startte met studeren op een privéschool voor volwassenenonderwijs, het Daesung Instituut. Als vluchteling kreeg hij financiële hulp om zijn lessen te betalen. Zijn harde werk bleef niet ongezien en al snel stond de school hem toe om een ongelimiteerde hoeveelheid lessen te volgen, zonder dat hij daar extra voor hoefde te betalen.  ""In Zuid-Korea realiseerde ik me dat het leven voor Noord-Koreaanse vluchtelingen nog altijd moeilijk was. Ze verblijven in kleine appartementen terwijl ze niet zeker zijn van een baan. Ik wou niet terug naar een armoedig leven. Ik wou niet terug naar een bestaan waarin ik enkel kon rondzwerven zonder enig doel. Ik had te veel risico's genomen om te zijn waar ik nu was.""  Dus richtte Jun Heo zich op een doel. Hij wou naar een universiteit, maar niet zomaar een. Hij wou studeren aan de Universiteit van Seoul. De beste school in een land waar studeren een nationale obsessie is en waar meer dan 80% van de jonge studenten doorstroomt naar een hogere studie. ""Eerst en vooral moest ik een diploma middelbaar onderwijs halen in Seoul.""  Daarna kwam de ""Suneung"", een aangepaste toets die de bekwaamheid test van de student op vlak van Koreaans, Engels, wiskunde, aardrijkskunde, geschiedenis, economie en politiek. Elke Zuid-Koreaanse student die wil studeren moet voor deze test slagen. Op basis van die test worden studenten gerangschikt in acht groepen van uitmuntendheid. Hoe hoger je gerangschikt wordt, hoe beter.  Na een aantal jaar te studeren in Daesung eindigde Jun in de tweede graad van de groepering. Een bescheiden resultaat voor de gemiddelde inwoner van Seoul maar een mirakel voor een vluchteling in zijn situatie. De Universiteit van Seoul had dat door en bood hem een gesprek aan. Het was een geweldige kans, legt June uit, omdat zo'n gesprek maar aan een klein aantal Zuid-Koreanen wordt aangeboden.  ""Het was de eerste keer voor mij dat ik zo'n gesprek had en tegelijkertijd dus ook een kans op een beter leven. Ik sprak nog steeds met mijn Noord-Koreaanse accent. Ik vertelde hun mijn verhaal en net voor ik het gesprek afrondde en vertrok zei ik: 'Ik heb echt mijn best gedaan.'""  Een paar jaar later studeert Jun nu af in de politieke wetenschappen. ""Ik denk dat ik geluk heb. Ik word elke dag wakker met een glimlach op mijn gezicht. Maar ik heb hard gestudeerd om hier te komen. Erg hard.""  Op sociaal vlak is de kloof tussen hem en zijn klasgenoten veel kleiner geworden. ""In eerste instantie was het verschil tussen ons vooral onze levenservaring. Maar het was niets onoverkomelijks. Ik ben nog altijd trots op waar ik vandaan kom omdat ik een uniek verhaal heb dat ik met me meedraag.  Er is een plaats waar Jun zijn klasgenoten nooit zal volgen: bovenop een berg. Klimmen is erg populair in Zuid-Korea maar het is niet meer aan Jun besteed. ""Ik haat de bergen.""  Jun gelooft dat de meeste mensen, zeker de Zuid-Koreanen, nogal gemakkelijk oordelen over de Noord-Koreanen. In een van zijn eerste video's, die hij net op YouTube heeft geplaatst, staat Jun in de straten van Seoul met zijn armen open. Op het handgeschreven bord dat hij onder zich heeft geplaatst staat: ""Ik ben een Noord-Koreaanse vluchteling. Sommige mensen zeggen dat ik een communist ben, een spion of een verrader. Ik vertrouw je. Vertrouw je mij? Geef me dan een knuffel.""  Zelfs in Zuid-Korea, een land dat tot zeventig jaar geleden nog één land vormde met Noord-Korea, hebben mensen nog altijd de neiging om de familie Kim en de Noord-Koreanen over dezelfde kam te scheren. De meer conservatieve Zuid-Koreanen zijn meestal tegen het idee dat hun overheid de Noord-Koreaanse vluchtelingen helpt. Ze verdenken vluchtelingen ervan te infiltreren in Zuid-Korea zodat ze kunnen spioneren voor het Noord-Koreaanse regime.  ""Ik denk niet dat de inwoners, die boos zijn dat de Zuid-Koreaanse overheid mij en andere vluchtelingen helpt, het begrijpen.""  De houding van Kim Jong-un en het Noord-Koreaanse nucleaire programma zijn wijdverspreid door media over heel de wereld. ""Maar hoe zit het met het Noord-Koreaanse volk,"" vraagt hij. Wat gebeurt er met de echte slachtoffers van Kim Jong-un?  ""Elke dag horen we nieuws over de familie Kim en de Noord-Koreaanse politiek. En hoe interessant dat ook is, we moeten ook kijken naar de mensen die in Noord-Korea leven. Elke dag worden daar mensenrechten geschonden.""  Hij geeft toe dat het geen gemakkelijke taak is voor de internationale media om verslag uit te brengen over het dagelijkse leven in Noord-Korea. Afgezien van een paar officiële uitnodigingen vanuit het regime in Pyongyang heeft de media geen toegang tot het land.  Veel mensen die ik ontmoet staan sceptisch tegenover de situatie in Noord-Korea. Sommigen geloven het zelfs niet. Elke dag sterven er mensen aan hongersnood. Ze gaan letterlijk dood omdat ze geen eten hebben. Elke dag slapen er mensen op de grond in treinstations omdat ze geen dak boven hun hoofd hebben. In Noord-Korea is dat normaal. Politici van over de hele wereld willen een einde maken aan het nucleaire programma. Ze roepen Noord-Korea op om ermee te stoppen. Maar ze zouden het Noord-Koreaanse regime tegelijkertijd ook moeten vragen om hun bevolking eerlijk te behandelen.  Jun zegt dat hij op een dag dit verhaal aan de Verenigde Naties zal vertellen. Hij moet het wel doen. Maar op een later moment in het gesprek geeft hij ook toe dat de Verenigde Naties er weinig aan kunnen doen. ""Ik denk dat ze geen enkele macht hebben tegenover Noord-Korea. Ze kunnen de overheid niet dwingen om hun bevolking beter te behandelen. Er moeten veranderingen plaatsvinden maar het is zo moeilijk. Er zijn nu eenmaal geen miraculeuze oplossingen.  De angst van een nucleaire oorlog op het Koreaanse schiereiland blijft constant aanwezig, terwijl Donald Trump en Kim Jong-un er lustig op los tweeten over de dreiging van een aanval in Noord-Korea volgens Trump en uitlokkende antwoorden die daar op volgen van Kim Jong-uns kant. Als buitenstaander kan je dan wel begrijpen dat de hele situatie waarin Trump en Jong-un constant bekvechten heel stressvol is voor een vluchteling wiens familie nog altijd in Noord-Korea woont.  Jun heeft al negen jaar geen contact meer met zijn familie, sinds hij is gevlucht uit zijn geboortedorp. Het zou via Chinese smokkelaars misschien mogelijk zijn, maar nog steeds erg moeilijk. De prijzen voor zoiets liggen erg hoog en kan de mensen die je probeert te contacteren in gevaar brengen. Om die reden wil Jun het, tot nu toe, niet proberen.  De mogelijkheid dat het leger van de Verenigde Staten Noord-Korea aanvalt schrikt hem niet meer af dan de huidige situatie. ""Als er oorlog is kunnen mijn vrienden omkomen. Maar of er nu oorlog is of niet, sterven doen ze toch. Ze sterven allemaal. Ze werken vijftien uur per dag. Een oorlog zou niet veel erger zijn.""  Toch denkt Jun nog altijd niet dat een militaire inval een manier is om zijn droom van een Koreaanse hereniging uit te laten komen. De val van het Noord-Koreaanse rijk zal door China moeten komen. ""China is noodzakelijk voor de Noord-Koreaanse politiek. De Verenigde Staten hebben geen enkele macht over Noord-Korea, maar China heeft dat wel. De dag dat China wil dat Noord-Korea verandert zal dat ook gebeuren. Het is de enige manier om mijn vrienden te bevrijden.""  Het afzetten van de familie Kim alleen is niet genoeg, gokt hij. ""Een andere dictator neemt dan de macht over."" De elite binnen de Noord-Koreaanse politiek leeft een bevoorrecht leven en ze zullen er dus alles aan doen om dat zo te houden. ""De elite wil niet dat er iets verandert.  Hij zweert dat er op een dag een hereniging zal plaats vinden. Dit is de drijfveer van zijn bestaan. Dat is de reden waarom hij Noord-Koreaanse politiek studeert en een master wilt behalen in de Verenigde Staten of Australië, zodat hij zich kan specialiseren in sociale welvaart en diensten.  ""Als ik denk aan mijn geboortedorp is het voor mij de beste en de slechtste plaats tegelijkertijd. Meer dan ooit wil ik terug gaan naar daar. Op een dag wil ik de leider zijn van mijn geboortedorp, zodat ik de mensen uit de armoede kan helpen. Als er geen hereniging plaats vindt kan ik hier, in Zuid-Korea politicus worden. Maar ik heb nog tijd. Ik denk dat ik nog een tiental jaar naar school moet gaan. Ik ben er dus nog niet klaar voor. Maar op een dag moet ik terug. Mijn vader en mijn vrienden zijn nog steeds daar. Ik moet hen helpen. De hereniging zou een eerste stap zijn, maar de Noord-Koreanen moeten zelf ook veranderen. Anders zal er nooit iets echt veranderen.""",entertainment
"Silvio Berlusconi wordt vrijdag 81 jaar. Na een streng dieet wil de oud-premier proberen opnieuw aan de macht te komen.  Door onze redacteur Marc Leijendekker | pagina 14 - 15  Amsterdam.  Nog één keer wil hij schitteren. Silvio Berlusconi wordt vrijdag 81 jaar, maar hij heeft de afgelopen weken duidelijk gemaakt dat hij, een verbod op politieke functies en een lopende rechtszaak tegen hem ten spijt, opnieuw een gooi wil doen naar de macht.  „Veertig jaar ervaring is iets wat je kunt laten gelden’’, zei hij twee weken terug tegen politieke geestverwanten in de stad Fiuggi. , waar de mensen gekleed waren zoals hij graag ziet: blauwe blazers voor de mannen, decolletés en hoge hakken voor de vrouwen. „Ik heb steeds mijn doelen bereikt, in het bedrijfsleven, de sport, de politiek.”  Na zijn open-hartoperatie vorige zomer adviseerden vrienden hem om een streep te zetten onder zijn politieke ambities. Berlusconi nam de tijd voor herstel en verscheen daarna, vlak voor Pasen, met een lammetje in de armen en een maand later met Dudù, zijn favoriete poedel. Hij leek op een grootvader die in trui en trainingsbroek geniet van zijn pensioen.  Sinds de zomer trekt hij vaker zijn kenmerkende double-breasted pak aan. Weekbladen van zijn eigen uitgeverij vertellen in geuren en kleuren dat hij tien kilo is afgevallen na een kuur in Merano, met dagelijks een half uur zwemmen en vijf kilometer hardlopen. „Ik wil me jong, mooi en flitsend voelen”, zei hij tegen de krant Il Giornale, eigendom van zijn broer. En politieke verslaggevers weten: Een streng dieet, dat betekent voorbereiding op een campagne.  Vraag is: mag en kan hij weer premier worden? Na een veroordeling wegens belastingfraude met zijn mediabedrijf Mediaset kreeg hij op basis van een recente wet een verbod op politieke functies. Hij heeft dat aangevochten bij het Europese Hof voor de Rechten van de Mens. In november dient de zaak, een uitspraak kan nog even duren – daarom wil het Berlusconikamp de komende verkiezingen, uiterlijk mei 2018, zo lang mogelijk uitstellen. De rechtszaak in Milaan, waarin hij wordt verdacht van omkoping om te voorkomen dat jonge vrouwen uit de school zouden klappen over seksfeestjes, vormt vooralsnog geen politiek probleem.  Maar hij is niet meer de onbetwiste leider van rechts die hij was toen hij in 1994, 2001 en 2008 premier werd. Matteo Salvini, leider van de anti-migrantenpartij Lega Nord, probeert Berlusconi’s Forza Italia te verdringen als grootste partij op rechts en wil in ieder geval voorverkiezingen om te bepalen wie de leider van rechts wordt. Plannen voor samenwerking worden evenzosnel gevolgd door vinnige woordenwisselingen.  Op de achtergrond speelt de discussie over een nieuwe kieswet, die vrijwel zeker zal leiden tot een meer proportioneel systeem. Berlusconi merkt dat veel gematigde centrum-rechtse kiezers nergens anders goed terecht kunnen dan bij Forza Italië. Hij hoopt dat zijn partij, die nu op rond de 15 procent staat in de peilingen, straks onontbeerlijk is voor de soort grote coalitie met de Democratische Partij. Veel andere uitzichten op een stabiele regering zijn er niet. Want de Vijfsterrenbeweging van Beppe Grillo, die met de PD in de peilingen op rond een kwart van de kiezers kan rekenen, heeft gezegd niet met andere partijen te willen samenwerken. Hun vorige week aangewezen kandidaat-premier, de 31-jarige Luigi Di Maio, is door Berlusconi met veel wensdenken afgeserveerd als „een meteorietje van de politiek”.  Berlusconi hoopt dat een goede uitslag voor zijn partij bij de regioverkiezingen op Sicilië in november, zijn kansen op nationaal niveau vergroot. Dan kan hij zich gaan opmaken voor een poging tot een laatste klaroenstoot.",politics
"Om de impasse bij de vorming van een nieuwe Duitse regering te doorbreken, is de SPD toch bereid daarover een gesprek aan te gaan. Daarbij hoeft het niet te gaan om toetreding tot een coalitie met CDU/CSU van kanselier Angela Merkel, ook het gedogen van een minderheidsregering zou een mogelijkheid kunnen zijn.  Uit respect voor het ambt van de president, zei secretaris-generaal Hubert Heil van de SPD vanochtend vroeg na negen uur beraad, wijzen de sociaal-democraten gesprekken over een nieuwe regering niet af. Daarmee ligt het initiatief nu bij president Frank-Walter Steinmeier.  De SPD-leiding gaf zo toe aan druk van binnen de partij en daarbuiten. Na de pijnlijke verkiezingsnederlaag van de SPD in september had Schulz met nadruk uitgesloten dat zijn partij opnieuw met de christen-democraten een regering zou vormen. De SPD zou in de oppositie gaan. Maandag, na het stuk lopen van Merkels poging een coalitie te smeden van CDU/CSU, de liberale FDP en de Groenen, herhaalde Schulz nog eens dat zijn partij niet bereid was een nieuwe coalitie te vormen.  Maar binnen de SPD groeide afgelopen dagen het verzet tegen de afwijzende opstelling van Schulz. Bovendien had president Steinmeier maandag alle partijen aangespoord hun positie nog eens te overwegen. Steinmeier maakte duidelijk dat nieuwe verkiezingen als uitweg uit de impasse wat hem betreft niet in het belang van het land zijn.  Anders dan een minderheidskabinet (waar de Bondsrepubliek op landelijke niveau geen enkele ervaring mee heeft) lijkt de enig overgebleven optie tóch weer een combinatie van CDU/CSU met SPD, een zogeheten Grote Coalitie (GroKo), zoals die ook de afgelopen vier jaar heeft geregeerd.  Schulz en zijn medestanders vrezen echter voor de geloofwaardigheid van de SPD, als de partij nu alsnog met de christen-democraten in zee gaat. Daartegenover staan SPD’ers als burgemeester Olaf Scholz van Hamburg, die geldt als mogelijke opvolger van Schulz als partijleider. Zij vinden dat de SPD minder stellig moet zijn in haar afwijzing: ze zou een hoge prijs kunnen eisen voor deelname aan een regering. En het laten aankomen op nieuwe verkiezingen zou het risico met zich meebrengen dat de partij nóg meer zetels verliest.  Een gesprek over het gedogen van een minderheidskabinet door de SPD zou een tussenoplossing kunnen zijn – of een manier om de achterban te laten wennen aan het idee dat er misschien toch weer een Grote Coalitie komt. Merkel heeft al gezegd erg weinig te voelen voor een regering zonder eigen meerderheid in de Bondsdag.  Een groep prominente sociaaldemocraten pleit in een open brief aan de president voor een coalitie van CDU/CSU, SPD en de Groenen.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",politics
"Nu Trump in zwaar weer zit door de contacten van zijn zoon met de Russen, wendt hij zich steeds meer tot zijn diep christelijke achterban.  Door:Bert Lanting14 juli 2017, 21:22  Een optreden voor evangelische christenen in Washington, een interview met televisiedominee Pat Robertson en een spontane gebedsdienst in de Oval Office. Te midden van de politieke stormen over Rusland en de verkiezingscampagne is president Trump druk bezig de banden met zijn christelijke achterban aan te halen.  Voorganger in het gebed was dominee Rodney Howard-Browne, bekend om de 'heilige lachbuien' waaraan zijn volgelingen zich overgeven  'Wat een eer om in de Oval Office te bidden met de president en de vicepresident', tweette Johnnie Moore, die in het bestuur van de diep christelijke Liberty University zat, eerder deze week na de gebedsdienst in het Witte Huis. Hij voegde er een foto bij waarop Trump in gebed verzonken is, terwijl de evangelische voormannen hem de hand opleggen om de Heilige Geest over hem af te roepen.  Het was het spirituele hoogtepunt van een bijeenkomst waarop Trump met leiders van de conservatief christelijke gemeenschap overlegde over het Israëlbeleid, abortus, het Hooggerechtshof en andere zaken die de evangelicals bezighouden. Voorganger in het gebed was dominee Rodney Howard-Browne, bekend om de 'heilige lachbuien' waaraan zijn volgelingen zich overgeven.  Ook voor Obama baden de evangelische leiders indertijd, maar met Trump was het volgens Moore een andere ervaring. 'Als we bidden voor Trump, bidden we in het kader van een echte relatie, een ware vriendschap', legde Moore achteraf uit.  Al zijn tekortkomingen worden hem nu vergeven omdat hij een oerconservatieve rechter in het Hooggerechtshof benoemde  Sommige twitteraars reageerden honend op Trumps vertoon van vroomheid. 'We zijn allemaal zondaars, maar kom nou, heeft evangelisch rechts deze man gekozen om hun 'spirituele ontwaken' te leiden?', vroeg een van hen.  Maar ook al lijkt Trump met zijn soms vulgaire opmerkingen over vrouwen, zijn haperende huwelijkstrouw, zijn spaarzame kerkbezoek, zijn neiging tot grootspraak en zijn geldzucht nauwelijks een voorbeeld voor conservatieve christenen, toch heeft een groot deel van de (blanke) evangelische christenen op hem gestemd.  Al die tekortkomingen worden hem nu vergeven omdat hij zijn belofte heeft waargemaakt een oerconservatieve rechter in het Hooggerechtshof te benoemen: Neil Gorsuch. Als Trump zo doorgaat, komt het Hof voor decennia in conservatieve handen.  In het blad La Civiltà Cattolica, gelieerd aan het Vaticaan, wordt scherpe kritiek geuit op de apocalyptische ideeën van Steve Bannon en fundamentalistische evangelisten waarmee Trump dweept. Volgens een artikel dat de zegen zou dragen van paus Franciscus, staan die niet ver af van de ideologie van de islamitische fundamentalisten.  Daarbij komt Trumps steun aan het Heilige Land, Israël, en de verdrukte christelijke minderheden in het Midden-Oosten. Ook zijn apocalyptische visioenen, ingegeven door zijn ultrarechtse politieke adviseur Steve Bannon, over de bedreigde joods-christelijke beschaving, vindt in die kringen veel weerklank.  Jezus mag dan volgens de Bijbel de tollenaars uit de tempel hebben verdreven, voor sommige evangelische christenen is Trumps rijkdom juist een bewijs dat God van hem houdt en hem goedgunstig is. Dat is de boodschap van Paula White, een televisiedominee die het 'prosperity gospel', het evangelie van de welvaart, predikt. Zij sloot zich als een van de eerste bekende evangelisten aan bij Trump toen die zich in de race om het Witte Huis stortte.  Nu Trump in zwaar weer verkeert na de onthullingen over de contacten van zijn zoon met de Russen, wendt hij zich meer en meer tot zijn diep christelijke achterban. Daar zitten zijn trouwste aanhangers, veel betrouwbaarder dan de 'boze witte mannen' uit de Rust Belt.  Eerder deze maand maakte Trump zijn opwachting op een conferentie van de Faith and Freedom Coalition. Hij beloofde de evangelische christenen dat hij altijd voor hen zal opkomen. 'Wij worden bedreigd, dat weten jullie. Maar we zullen er groter, beter en sterker uitkomen dan ooit', hield hij het juichende publiek voor.  Een enkele keer valt Trump nog uit zijn vrome rol. Zo vroeg hij de deelnemers aan het National Prayer Breakfast te bidden voor de kijkcijfers van Arnold Schwarzenegger, volgens hem een 'totale ramp'. Maar ook die uitglijder werd hem graag vergeven.",politics
"De 'Kinderen van Mokum', die het appartement boven café Bouwman op de hoek van de Prinsengracht en de Utrechtsestraat hebben gekraakt, laten de onderhandelingen met de pandeigenaar graag over aan hun advocaat. Of het daarmee ook chique krakers zijn? ""Nou ja, dat zou je kunnen zeggen ja.""  Advocaat? Inderdaad, de 'Kinderen van Mokum' hebben een raadsman in de arm genomen om hun belangen te behartigen. De 'relaxte scholieren', zoals ze zichzelf noemen, vinden dat ze in hun recht staan omdat er onvoldoende betaalbare appartementen beschikbaar zijn.  'Dat je als Amsterdamse jongere gewoon in je eigen stad moet kunnen blijven wonen zonder dat je iedere maand een kapitaal aan geld moet overmaken', verwoordt Abel van der Steeg hun frustratie. Nee, aan het stereotype beeld van krakers voldoen deze jongeren niet. Maar ook het heersende beeld van krakers is volgens hen achterhaald. 'Het stereotype beeld over krakers - dat ze eng zijn en zo - is totale onzin', aldhus Hoepen von Kockelkorn. 'We zijn allemaal relaxte scholieren.'  Marianne Poot, gemeenteraadslid namens de VVD, heeft bij het college inmiddels schriftelijke vragen ingediend over de kraak. Behalve antwoord op de vraag of er is overlegd met omwonenden over eventuele overlast, wil ze ook graag weten of het college van mening is dat 'iedere woningzoekende - ongeacht afkomst - een gelijk uitgangspunt moet hebben bij het zoeken naar en vinden van een woning in Amsterdam.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"updateNoord-Korea heeft zondag een waterstofbom getest die op een intercontinentale raket kan worden gemonteerd. De proef wordt sterk veroordeeld door de internationale gemeenschap. De Amerikaanse president Donald Trump noemt het land op Twitter 'in woorden en daden zeer vijandig en gevaarlijk' tegenover de Verenigde Staten.  Door:Redactie3 september 2017, 05:59  'Noord-Korea is een schurkenstaat die een grote bedreiging en blamage vormt voor China, dat probeert te helpen maar met weinig succes', twitterde Trump zondagmiddag. Hij hekelde de terughoudende opstelling die Zuid-Korea tot nu toe heeft gehanteerd jegens het vijandige buurland. 'Ze begrijpen maar één ding', aldus Trump.  Trump sprak zich eerder ook al hard uit tegen de totalitaire communistische staat. Zijn felle bewoordingen kwamen hem toen op de kritiek te staan dat ze Noord-Korea alleen maar verder zouden provoceren.  De Duitse Bondskanselier Angela Merkel en de Franse president Macron hebben zich gezamenlijk uitgesproken tegen de tot nu toe grootste kernproef van Noord-Korea, en roepen op tot hardere sancties tegen het land. 'Deze laatste provocatie van het regime in Pyongyang heeft een nieuwe dimensie bereikt', aldus een verklaring van de Duitse regering.  Ook Groot-Brittannië ziet de meest recente kernproef als een nieuwe dreiging. 'Er is geen twijfel dat dit een nieuwe, roekeloze provocatie is', zei minister van Buitenlandse Zaken Boris Johnson tegen de Britse zender Sky News. 'Ze komen steeds dichter in de buurt van een waterstofbom, die, als die op een raket kan worden geplaatst, met zekerheid een nieuwe dreiging vormt.'  Johnson toonde zich nochtans geen voorstander van militair ingrijpen en zei de voorkeur te geven aan een diplomatieke oplossing.  Zondagochtend vroeg werd in Noord-Korea een aardbeving gemeten, waarvan buurland Zuid-Korea direct al meldde dat die kunstmatig was en waarschijnlijk het gevolg van een nucleaire proef. De beving met een kracht van 5,7 op de schaal van Richter vond plaats rond het middaguur plaatselijke tijd aan het aardoppervlak van de nucleaire testlocatie Punggye-ri. Enkele uren later bevestigde Noord-Korea dat het inderdaad ging om een kernproef. Dat maakt het de zesde nucleaire proef die het land uitvoert.  De Noord-Koreaanse staatstelevisie noemde de door leider Kim Jong-un verordende test 'een groot succes' en een 'veelbetekenende stap' richting het voltooien van het kernprogramma van de totalitaire staat. Eerder meldde het staatspersbureau dat nucleaire wetenschappers een waterstofbom hebben gebouwd die met intercontinentale raketten afgevuurd kan worden.  Kim Jong-un zou dit weekend aanwezig zijn geweest bij het inladen van de bom in een nieuwe langeafstandsraket. Dat gebeurde tijdens een bezoek van de leider aan het Instituut voor Nucleaire Wapens. Volgens het Noord-Koreaans persbureau KCNA slaagde dat instituut onlangs in het ontwikkelen van een geavanceerd kernwapen met 'grote vernietigende kracht', variërend van 'tientallen tot honderdtallen kiloton' TNT.  Kim Jong-un heeft eerder zondag tijdens een bezoek aan de fabriek voor nucleaire wapens de technologische doorbraak geprezen. Hij zei trots te zijn op de 'onbedwingbare kracht van de Noord-Koreaanse strijdkrachten'. De afgelopen weken zorgde Noord-Korea voor grote internationale onrust door een aantal langeafstandsraketten af te schieten. Eén daarvan vloog over Japan heen.  De Noord-Koreaanse leider Kim Jong-un dreigt met meer raketlanceringen, onder andere richting het Amerikaanse eiland Guam in de Stille Oceaan. Maar hoeveel van zulke testen zijn er tot nu toe al uitgevoerd, en hoe ver kwamen de raketten?  De Russische president Vladimir Poetin waarschuwt dat Noord- en Zuid-Korea balanceren op de rand van een 'grootschalig militair conflict'. Hij zei vrijdag dat de Amerikaanse aanpak van Noord-Korea een 'doodlopende weg' is.  Zuid-Korea zegt dat de Noord-Koreaanse kernproef de 'sterkst mogelijke' reactie verdient. De regering in Seoul dringt aan op nieuwe sancties van de Veiligheidsraad om Pyongyang 'volledig te isoleren'. Daarnaast heeft Zuid-Korea met de VS gesproken over de stationering van Amerikaanse strategische middelen op het Koreaanse schiereiland.  De Japanse premier Shinzo Abe noemt de nieuwe kernproef 'volstrekt onacceptabel'. Japan concludeerde eerder al op basis van metingen dat de beving inderdaad het gevolg was van een nucleaire explosie. De Japanse regering heeft gedreigd met sancties op de oliehandel.  Volgens het Japanse Meteorologisch Agentschap (JMA) waren de trillingen zeker tien keer krachtiger dan de vorige keer dat Noord-Korea een atoombom tot ontploffing bracht, een jaar geleden.  Ook andere landen hebben zich uitgesproken tegen de provocatie van Noord-Korea. China heeft zijn bondgenoot gemaand te stoppen met zijn 'foute' acties en zich te houden aan resoluties van de VN Veiligheidsraad. Het Russische ministerie van Buitenlandse Zaken noemt op zijn website de proef een 'tarting van het internationaal recht' die veroordeeld moet worden en spoort alle landen die bij dit conflict betrokken zijn aan tot een diplomatieke oplossing.  Het Noord-Koreaanse nucleaire programma bezorgt de internationale gemeenschap al tientallen jaren kopzorgen. Vorig jaar deed Noord-Korea twee tests met kernwapens. Zaterdagnacht meldde het land dus de raketten en nucleaire wapens samengevoegd te hebben. Noord-Korea dreigt al langer om de Verenigde Staten aan te vallen, te beginnen met het eiland Guam in de Stille Oceaan. Dit weekend kwam daar nog de dreiging van Kim Jong-un bij dat het land zoveel kernwapens kan maken als het wil.  Na het nieuws hebben de Verenigde Staten en Japan zaterdagnacht telefonisch overleg gevoerd. Volgens de Japanse president Abe heeft de Amerikaanse president Donald Trump toegezegd 100 procent achter Japan te staan. Juist in deze 'escalerende situatie' is het belangrijk dat de twee landen nauw samenwerken met Zuid-Korea, aldus Abe.  Verbeteringen: - Eerder meldde Zuid-Korea dat de beving een kracht van 5,6 mat. Dat is bijgesteld naar 5,7.- Kort na de eerste schok meldde het Zuid-Koreaanse persbureau Yonhap op dezelfde plaats een tweede beving, maar dat bleek onterecht.  De atoombommen die in 1945 op Hiroshima en Nagasaki werden gegooid, vallen in het niet bij de schade die een waterstofbom kan aanrichten. Dat zegt kernwapendeskundige Sico van der Meer van Instituut Clingendael tegen persbureau ANP.  Bij een 'gewone' atoombom worden atoomkernen gespleten (kernsplijting) of samengevoegd (kernfusie). Daarbij komt enorm veel energie vrij, wat zorgt voor een zware explosie. Een waterstofbom gaat nog een stap verder. De eerste explosie veroorzaakt een tweede explosie, die nog veel zwaarder is. 'Zo'n bom heeft een allesverwoestende kracht, echt ongekend', aldus Van der Meer.  Een gemiddelde waterstofbom is ongeveer vijfhonderd keer zo sterk als de bommen op Hiroshima en Nagasaki. Van der Meer: 'Sommigen kunnen zelfs duizend keer sterker zijn. Het is lastig in te schatten wat een waterstofbom zou hebben aangericht in Japan, omdat we ze gelukkig nog nooit op een stad hebben zien vallen.'  De zwaarste ontploffing van een waterstofbom ooit gebeurde op 30 oktober 1961. De Sovjet-Unie testte toen zijn 'tsarenbom' op Nova Zembla, in het poolgebied. 'De ruiten sneuvelden 900 kilometer verderop. Stel je voor, een bom in Frankrijk of Duitsland die hier de ramen laat springen. De bom was tien keer zo sterk als alle gewone explosieven in de Tweede Wereldoorlog bij elkaar.'  De Amerikanen lieten voor het eerst een waterstofbom ontploffen, op 1 maart 1954 bij het koraaleiland Bikini in de Grote Oceaan. De bom sloeg een 1,5 kilometer brede krater en de vuurbal kwam binnen een minuut 13 kilometer hoog. Een Japans vissersschip 160 kilometer verderop werd bedolven onder een grijze sneeuw. Toen het enkele weken later de thuishaven bereikte, hadden alle vissers zware radioactieve brandwonden en was één bemanningslid al gestorven. Kinderen op een ander eiland speelden nietsvermoedend met het poeder. Toen de eilandbewoners een dag later werden geëvacueerd, vielen bij de eerste mensen de haren al uit. De kracht van de bom 'was veel groter dan verwacht', concludeerde het Amerikaanse leger droogjes.",politics
"EINDHOVEN - Steef Heij zit nu lekker op Mallorca, maar dat leek vorige week zondag niet door te gaan. De 32-jarige Tilburger zag bijna zijn vakantie door de neus geboord worden. Hij zou vanaf Eindhoven Airport met Ryanair naar het eiland vliegen, maar de vliegmaatschappij annuleerde de vlucht op het laatste moment. En waarschijnlijk gaat dit de komende tijd vaker gebeuren.  Steef zat met zijn vrouw Kelly en hun 3-jarige dochtertje te wachten in de gate en hoorde eerst dat de vlucht vertraging had. “Het ging eerst om twee uur, daarna werd het opeens vier uur en vervolgens werd de hele vlucht gecanceld.”  Waarom kreeg de vakantieganger niet te horen. Hij moest het doen met een brief van Ryanair, in het Engels, waar alleen op stond dat de vlucht niet meer door ging en dat hij zijn geld kon terugkrijgen of een nieuwe vlucht kon boeken.  Geen informatie“Sta je daar op het vliegveld. Het was vooral verschrikkelijk dat er niemand was die informatie kon geven of die uitlegde wat er nu eigenlijk gaande was”, vertelt hij. “Het was inmiddels ook na zessen en dan is Ryanair niet meer bereikbaar.”  Het werd de Tilburger al snel duidelijk dat een andere vlucht op korte termijn er niet in zat bij de vliegmaatschappij. “De eerstvolgende naar Palma de Mallorca ging pas anderhalve week later. Ik was ontzettend kwaad, maar bedacht me wel meteen dat ik een oplossing moest zoeken.”  Zijn vrouw zag het niet meer zitten, maar Steef legde contact met zijn ouders en die vonden een nieuwe vlucht voor het gezin. “Met TUI, voor de volgende dag. Helaas wel drie keer zo duur, maar dat was dan maar zo.” Er waren nog precies drie stoelen beschikbaar.  'Huilende mensen'De vakantievierder denkt dat andere gedupeerden minder geluk hadden. “Op die andere vlucht anderhalve week later waren ook nog maar een paar stoelen beschikbaar. En voor de meesten was de vakantie dan al voorbij. Ik heb nog nooit zoveel mensen, kinderen en gezinnen zien huilen bij de bagageband”, zegt hij. “Moet je je voorstellen: heb je een heel jaar gespaard voor je vakantie en je dagen opgenomen. Breng je ze uiteindelijk thuis door.”  Volgens Steef zit iedereen dan ook nog eens met flinke kosten. “Je krijgt de tickets wel terug, maar wat denk je van het geld voor een accommodatie, huurauto of bijvoorbeeld het stallen van je auto bij het vliegveld? Ik ben zelf ook al zes- tot zevenhonderd euro extra kwijt. En voor de vliegtickets kreeg ik maar 165 euro terug.”  Waarschijnlijk hebben de komende tijd meer vakantiegangers dit soort verhalen. Reizigers die vanaf Eindhoven Airport met luchtvaartmaatschappij Ryanair vliegen, moeten er rekening mee houden dat hun vlucht wordt geannuleerd. De Ierse vliegmaatschappij schrapt duizenden vluchten vanwege stakingen van personeel en achterstallige vakanties van de bemanning.  'Ik hoop dat ik terug kom'“Ik denk dat dit vorige week ook al speelde. Want er werd die dag ook een vlucht naar Bologna geannuleerd”, zegt Steef. “Ik weet wel dat ik nooit meer met Ryanair vlieg. Alleen woensdag dan nog. Want de terugvlucht is wel met Ryanair. Hoop ik dan tenminste.”",business
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Het westen van het land moet maandag rekening houden met veel neerslag. Aan zee kunnen de buien gepaard gaan met zware windstoten tot 75 kilometer per uur. Het KNMI heeft voor de kustprovincies code geel afgegeven.  Lokaal kan meer dan 50 millimeter regen vallen. ""Mede doordat er de afgelopen periode al veel neerslag gevallen is, kan de neerslag hier en daar aanleiding geven tot overlast"", aldus het weerinstituut.",other
"Gezinswaarden  Door een onzer redacteuren | pagina 10 - 11  Amsterdam.  De Australische vicepremier Barnaby Joyce heeft vrijdag aangekondigd dat hij zal aftreden, nu hij in opspraak is geraakt vanwege een buitenechtelijke affaire met een medewerker. Hij stapt ook op als leider van de conservatieve National Party. Hij dient maandag zijn ontslag in bij het partijbestuur. Hij blijft parlementariër, zodat de centrumrechtse coalitie onder leiding van premier Malcolm Turnbull de meerderheid van één zetel behoudt.  De katholieke Joyce voerde vaak campagne met het thema gezinswaarden en was tot vorig jaar getrouwd. Zijn affaire met zijn media-adviseur Vikki Campion, werd twee weken geleden bekend. In de Australische pers werden foto’s van Campion gepubliceerd, die nu een kind verwacht van Joyce. Vrijdag berichtten Australische media dat een andere vrouw anoniem een klacht wegens seksuele intimidatie had ingediend tegen Joyce. In zijn verklaring ontkende hij zulk grensoverschrijdend gedrag, maar hij zei dat de beschuldiging „de druppel was”.  Het schandaal was voor premier Turnbull aanleiding om een regel in de gedragscode voor regeringspersoneel op te nemen die seksuele relaties tussen ministers en medewerkers verbiedt. Hij weigerde Joyce te ontslaan, maar noemde de buitenechtelijke relatie wel „een schokkend ernstige inschattingsfout”.  In oktober kwam Joyce in opspraak; hij bleek ook de Nieuw-Zeelandse nationaliteit te hebben, terwijl volgens de grondwet mensen met een dubbel paspoort geen functie in het parlement mogen hebben. Hij trad terug, maar kon vorige maand weer als vicepremier aan het werk.",politics
"De keeperscrisis houdt aan bij NAC. De Australische goalie Mark Birighitti liet zich zaterdagavond in Zwolle al vroeg verrassen door een geplaatst schot van Youness Mokhtar. Dat doelpunt achtervolgde hem en NAC de verdere wedstrijd. Birighitti bleef de onzekere pion in een strijd, waarin zowel PEC Zwolle als NAC levensgrote kansen kregen. Die gingen allemaal mis en daardoor stapte Birighitti uiteindelijk als de grote schlemiel van het kunstgras in Zwolle.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  De keepersperikelen bij NAC, waar Birighitti tegen heug en meug van de technische staf de vervanger is van de geschorste Nigel Bertrams, zijn kennelijk ook in Zwolle niet onopgemerkt gebleven. Al na twee minuten besloot Youness Mokhtar de onder vuur liggende 'Birraz' te verrassen met een van ver geplaatst schot. Niet zonder resultaat dus. De Australiër probeerde nog wel naar de bal te zweven, maar die plofte onverbiddelijk in zijn doel: 1-0. Wegwerpgebaren bij enkele verontwaardigde NAC-spelers en een gefrustreerd wegwerpgebaar ook bij de doelman.  Van slagHet effect was dat NAC direct van slag raakte en dat PEC Zwolle vleugels kreeg. De thuisploeg zette de Bredanaars onder druk en die probeerde in ieder geval de organisatie achterin op orde te houden. Dat laatste lukte aardig, maar aanvallend kwam de ploeg amper uit de verf. PEC-verdediger Philippe Sandler zorgde met een uitglijder (hij gleed een voorzet van Angeliño net naast zijn eigen doel) nog voor het grootste gevaar. Ondertussen bleef PEC de betere ploeg, maar kon het NAC niet echt pijn doen. Ook niet na een onzekere ingreep van Birighitti in de tiende minuut.  Na een forse, onbestraft gebleven ingreep van Gianluca Nijholt, leek de wedstrijd te kantelen. NAC toonde meer lef en PEC moest in paniek enkele keren ruimen. Op slag van rust was NAC het dichtst bij een treffer. Manu García zette Ambrose met een steekpass vrij voor keeper Boer, maar de spits faalde hopeloos bij de afwerking.  GelukDirect na de pauze was er weer een onzekere ingreep van Birighitti. Dit keer kon hij in tweede instantie de bal onder controle krijgen. Even later had hij geluk dat de arbiter een overtreding van Zwolle zag, nadat hij de weg kwijt was aan de rand van de zestien. Een doldwaas laatste half uur volgde. De opgerukte Mohktar knalde de bal rakelings naast. Aan de andere kant krulde Mounir El Allouchi de bal naast. Zwolle was vervolgens twee keer dicht bij een tweede treffer. NAC kreeg zijn kansen. Gejuicht werd er echter niet meer.  Drie minuten extra tijd. Nog drie minuten dus voor NAC om een nederlaag te voorkomen.  89'  Ineens toch nog een kans voor NAC! Fernandes is het eindstation van een mooie aanval, maar de invaller ziet zijn inzet gekeerd worden door Sandler. Dat scheelde niet veel.  88'  Van een Bredaas slotoffensief wil het maar niet komen. PEC hinkt op twee gedachten: op jacht naar de tweede treffer of de zege consolideren?  81'  Met nog een paar minuten te gaan mag NAC blijven hopen op een puntje in Zwolle. Dat zou met recht een gestolen puntje zijn, maar niet minder belangrijk.  78'  Terell Ondaan wordt vervangen door Stef Nijland  77'  Rai Vloet wordt vervangen door Richelor Sprangers  77'  Gele kaart Philippe Sandler, die een Manu García onreglementair tegen de grond werkt en daarmee een counter voorkomt.  76'  Boer speelt een sterke wedstrijd. Zelden hoeft hij op te treden, maar als het moet staat de doelman er. Nu verwerkt hij een ziedend schot van Angeliño tot corner.  74'  Gianluca Nijholt wordt vervangen door Karol Mets  71'  PEC houdt de touwtjes stevig in handen. Het lukt NAC maar niet om er een offensiefje uit te persen. Penders hoopt met het inbrengen van Fernandes wat meer gevaar te kunnen stichten. Overigens had de thuisploeg het duel al lang en breed in het slot kunnen en moeten gooien.  67'  Giovanni Korte wordt vervangen door Paolo Fernandes  63'  Bijna bezegelt Ondaan het lot van NAC. Weer kiezelhard, weer over. De stand blijft 1-0, NAC blijft in leven, omdat PEC de kansen maar niet afmaakt.  62'  Na Angeliño heeft nu ook Meijers een belangrijke 'redding' achter zijn naam staan. Mokhtar lijkt een doorgeschoten bal binnen te schuiven, maar de verdediger van NAC krijgt er nog net een voetje tegen. Een heel belangrijk voetje.  60'  Weer staat Boer een Bredase treffer in de weg. Pablo Marí verlengt een vrije trap richting het vijandelijke doel, maar de degelijk keepende doelman van PEC plukt de bal knap uit de lucht.  58'  Fout van Nijholt, waardoor Namli alleen op Birighitti af lijkt te stormen. Angeliño voorkomt met een knappe tackle dat de Zwollenaar het doel onder vuur kan nemen.  55'  Een vrijwel identieke kans, maar nu aan de andere kant. El Allouchi met een mooie poging, maar ook zijn inzet verdwijnt naast de rechterpaal. NAC doet nog mee.  53'  Daar had Mokhtar zijn tweede van de avond moeten maken. Oog in oog met Birighitti krult de aanvaller de bal volledig vrijstaand naast de rechterpaal.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"De voormalige campagneleider van president Donald Trump, Paul Manafort, is zowel vóór als na de Amerikaanse presidentsverkiezingen afgeluisterd. Rechters zouden tot twee keer toe in het geheim hiervoor toestemming hebben gegeven, zo melden CNN en The New York Times.  Het afluisteren had plaats gedurende een periode waarin Manafort vaak met Trump sprak, die toen al president was. Manafort staat in het middelpunt van het onderzoek naar Russische inmenging in de aanloop naar de verkiezingen vorig jaar. Het Amerikaanse Openbaar Ministerie zou Manafort op de hoogte hebben gesteld van het onderzoek.  De informatie die nog tot het begin van dit jaar op deze manier werd verkregen, zou erop kunnen wijzen dat Manafort de Russen ertoe heeft aangezet om invloed uit te oefenen op de campagne, zeggen drie bronnen tegen CNN. Twee van hen wijzen er wel op dat de bewijzen 'niet doorslaggevend' zijn.  Alle informatie werd doorgespeeld aan Robert Mueller, die in mei werd aangesteld als speciale aanklager in het onderzoek naar Russische inmenging.  Zowel Trump als de Russen hebben altijd ontkend dat er sprake is geweest van beïnvloeding van de presidentsverkiezingen.",politics
"Twee jonge Amsterdammers van 15 en 16 jaar oud zijn vrijdagochtend aangehouden in Halfweg, omdat ze verdacht worden van het stelen van een scooter.  Door:Het Parool13 oktober 2017, 11:31  Iets voor 00.30 uur werden de twee jongens op de Oude Haarlemmerstraatweg gezien terwijl ze het slot van een scooter kapot maakten. Vervolgens reed één van hen op die scooter weg, de ander reed weg op een andere scooter.  Het tweetal reed in de richting van Amsterdam en kon ter hoogte van Geuzeveld worden aangehouden.  Ze zijn overgebracht naar het politiebureau en beide scooters zijn in beslag genomen. De ouders van de jongens werden op de hoogte gebracht.",entertainment
"De politie maakt vanavond in Opsporing Verzocht meer bekend over de fatale schietpartij in het wijkcentrum op Wittenburg.van afgelopen vrijdag. Bij de schietpartij kwam de 17-jarige Mohammed Bouchikhi om het leven. De 19-jarige Gianni L. en een 20-jarige vrouw raakten gewond.  De politie doet dan uit de doeken wat er tot nu toe bekend is over de daders, het motief en de vluchtauto. Mohammed liep stage in het wijkcentrum, hij was vermoedelijk niet het doelwit van de twee gewapenden mannen. De daders zijn nog altijd voortvluchtig, sindsdien is er veel onrust in de wijk. Veel buurtgenoten waren getuige van de koelbloedige moord.  Mohammed Bouchiki wordt begraven in Marokko. De familieleden reizen eind deze week met het lichaam van de jongen naar het land.  Het vermoeden is dat de daders de 19-jarige Gianni L. om het leven wilde brengen. Hij raakte wel zwaargewond maar is inmiddels buiten levensgevaar. Het is al de tweede aanslag op het leven van L. in drie maanden tijd.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"WERNHOUT - Een 48-jarige scheidsrechter is zaterdagmiddag mishandeld tijdens een voetbalwedstrijd tussen VV Wernhout en het Bredase Boeimeer. De scheidsrechter werd duizelig van het veld van VV Wernhout gedragen. Een 16-jarige jeugdspeler van Boeimeer is aangehouden.  Vier minuten voor het einde van de wedstrijd liep de leider van Boeimeer het veld op, omdat hij het niet eens was met een beslissing van de scheidsrechter. Daarop ontstond een grimige sfeer en besloot de arbiter het duel stil te leggen.  Volgens de leider van Boeimeer was de scheidsrechter 'dubieus bezig'. ""Hij had zijn stempel al gedrukt op deze wedstrijd. Na een paar overtredingen reageerde een van mijn spelers. Daarop kwam de scheidsrechter dreigend op hem af en gaf hem een duw. Toen ben ik ertussen gesprongen. Ik zag hem mijn speler aanvallen. Toen kreeg ook ik een duw.""  Gezwollen kaakVervolgens werd de scheidsrechter uitgescholden door de 16-jarige jongen. Toen de scheidsrechter hem uit het veld wilde sturen, kreeg hij van die speler een flinke klap in zijn gezicht. De scheidsrechter belandde op de grond.  ""We hebben water gepakt om hem bij kennis te houden en hebben hem naar de kleedkamer gebracht"", vertelt de leider van Boeimeer. Volgens de politie was de arbiter er zo slecht aan toe dat dit met een brancard gebeurde. De arbiter heeft een gezwollen kaak en is voor behandeling naar de huisarts gegaan.  Volgens de leider van Boeimeer is in alle commotie ook een speler van zijn team in het gezicht geslagen, maar is die dader ontkomen.  De scheidsrechter van Wernhout wil nog niet op de ongeregeldheden reageren. Hij wil eerst het gesprek afwachten dat hij maandag met zijn club heeft.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Robert Gesink had in de slotfase van de lastige achtste Touretappe naar eigen zeggen niet meer de kracht om de met kramp kampende Lilian Calmejane van de ritzege af te houden.  ""Ik hoorde vanuit de ploegleiderswagen dat hij kramp kreeg, maar ik was zelf ook niet meer okselfris. Ik heb bergen energie, maar tegen die tijd was alles wel zo'n beetje op"", zei Gesink voor de camera van de NOS.  De Nederlandse renner van Lotto-Jumbo dacht aanvankelijk nog wel Calmejane bij te kunnen halen op de steile Montée de la Combe de Laisia Les Molunes.  ""Ik ging Serge Pauwels en Nicolas Roche al snel voorbij, maar ik kreeg het gat met die knakker net niet dicht. Ik ontplofte een beetje op de slotklim.""  Gesink vond het ondanks zijn tweede plaats ""een mooie koers"". ""Het was lastig om mee te zitten. Eigenlijk loop je op zo'n dag constant achter de feiten aan. Je probeert je krachten te sparen laat af en toe een groepje lopen.""  ""Ik denk dat ik een superkoers heb gereden. Het plan was om op het einde het gat dicht te rijden. Dat is in het verleden weleens gelukt, maar vandaag helaas niet.""  Toch ziet Gesink de komende twee weken met vertrouwen tegemoet. ""Er komen nog veel kansen. Vandaag was de eerste. Morgen neem ik waarschijnlijk een snipperdag, voor zover dat mogelijk is in de Tour. Daarna komen er nieuwe mogelijkheden en gaan we hetzelfde spelletje spelen.""",entertainment
"Woensdag, 20 december 2017 om 13:13  Virgil van Dijk staat nog altijd in de belangstelling van enkele Engelse grootmachten, nadat de verdediger er niet in slaagde Southampton afgelopen zomer achter zich te laten. Liverpool, Chelsea en Manchester City zijn gecharmeerd van de Oranje-international, maar Jamie Carragher, oud-verdediger van the Reds, is zeer kritisch op Van Dijk en vindt dat de Nederlander meer moet laten zien om een overstap te realiseren.  Van Dijk werd vorig weekend gepasseerd voor het uitduel bij Chelsea (1-0) en Carragher kan zich wel vinden in de beslissing van Mauricio Pellegrino. ""We praten over een speler van wie ik denk dat Southampton die moet verkopen, want hem behouden heeft Southampton nog niet geholpen. Als ze geld voor hem gaan krijgen, kunnen ze iemand halen die iets toevoegt.""  ""Dat doet Van Dijk namelijk momenteel niet"", vervolgt de Engelsman bij Sky Sports. ""Hij gaat waarschijnlijk vanaf februari Champions League spelen, maar op dit moment speelt hij eerder Championship-voetbal dan Champions League-voetbal. Hij moet bij zichzelf te rade gaan. Of dat bij Southampton tot het einde van het seizoen is, of bij een andere club, maakt niet uit. Hij speelt nu in de tweede versnelling.""  Het is niet wat hij kost of hij dat waard is, het is een contract dat je moet afkopen en de marktwaarde van een speler en die word weer beã¯nvloed door de marketingwaarde en andere non-persoonlijke waardes van V Dijk. 150 miljoen is coutinho niet waard, 70 mil is V Dijk niet waard lees ik heel veel, maar dat klopt gewoon niet om dat zo te zeggen.  De clubs hebben genoeg geld en voor ons is het dus niet relevant om nog over bedragen te praten omdat die al eventjes niet meer gelijk staan aan de waarde van de speler.  Wie heb je dan Liever? V Dijk of De vrij? Ongeacht de kosten, puur qua kwaliteit? Ik kies dan als eerste voor V Dijk alleen en duo zou ik nog mooier vinden a la Vertonghen/aldeweireld.  Schop1989: ...en die dingen bepalen dus zijn waarde! Als de afkoopsom van vdijk meer is dan wat clubs voor hem willen betalen (ofwel: ze kunnen voor dat geld een beter speler kopen), dan is er geen interesse. Plus: de afkoopsom is gerelateerd aan wat Southampton denkt nodig te hebben om hem te vervangen. Dus zijn afkoopsom/marktwaarde IS in dit geval zijn waarde. En de keus is niet: vdijk of de Vrij.  Ik begrijp je redenatie niet echt, beetje chaotisch. Ik zal het dus wat beter proberen te formuleren.  Zijn resterende contractduur, marketingwaarde en de club bepalen de prijs. Zijn kwaliteiten kunnen dit nog hoger uit laten vallen, maar het is niet zo je kwaliteit anno 2017 nog kan vergelijken met de prijs.  Pogba 100 miljoen word ook altijd krom beoordeeld dat zijn kwaliteit dat niet waard was, maar het waren de externe variabelen die zijn prijs bepaalden.  Dus praten over kwaliteit in verhouding met de prijs valt steeds meer uit verhouding met de stijgende prijzen.  Jamie Carragher probeert hier zieltjes te winnen door te overdrijven. Zelfs uit vorm is van Dijk de beste verdediger die Southampton heeft. Na zijn lange blessure van meer dan een half jaar begon Virgil niet al te best, dat zag je duidelijk aan zijn wedstrijdritme. Echter speelt hij de laatste paar wedstijden weer een beetje goed, hij is nog niet de oude, maar je kan zien dat er wel degelijk ijver is in zijn spel. Zijn vorm komt vanzelf weer terug, maar laten we niet doen alsof van Dijk opeens fout op fout maakt en krankzinnig slecht speelt. Dat Southampton niet goed functioneert ligt niet aan deze speler.  Ehm, Virgil maakte geen fout tegen Leicester: De 1-0 was een lange afstandsschot van Mahrez. van Dijk was niet in de buurt omdat hij Vardy dekte. De 2-0 werd eerst keihard richting de goal geschoten. Okasaki kon rustig binnen tikken. De bal werd werd met zoveel vaart langs van Dijk geschoten dat hij er weinig on kan doen. De 3-0 was een goal dat van de zijlijn kwam. Hij was Morgan aan het dekken waardoor hij de bal niet kon onderscheppen. Romeu was de beste man om tegen te houden gezien de bal direct zijn richting op kwam en binnen voetbereik. De 4-0 begon door een erg slechte pass van Soares die inleverde bij Mahrez die vervolgens een diepe pass gaf op Vardy in het strafschopgebied. Van Dijk was bij hem en kon zijn cross richting Okazaki niet verhelpen. Je kan dat moelijk als fout bestempelen.  Stones en Otamendi maken minder indruk dan je zou denken, terwijl Kompany inmiddels ook alweer 31 jaar is en lang niet altijd fit is. Zelfs Manchester City gaat niet zoveel geld neertellen voor een wisselspeler.  Van Dijk is echt wel beter dan die City verdedigers hoor, die speelt hij zo uit de basis. Het is dat ze de Bruyne en consorten hebben, maar nummer in de PL heeft echt niets te maken met de o zo goed verdediging. Van Dijk straalt veel meer uit en is ook sowieso de betere voetballer van hun allemaal.  Ja je hebt gelijk en hij moet ook gegarandeerd spelen als hij absolute top wil worden, maar de potentie is er zeker. Hij zou ook wel goed bij Barca passen denk ik, daar zou hij denk ik wel kunnen spelen naast Pique. In Engeland kan hij beter kiezen voor Arsenal, mits Wenger gaat vertrekken, want bij Arsenal kan je echt nog geschiedenis gaan schrijven.  @ThugVz. Dat klopt, maar naast Otamendi is dan een plekje vrij in principe. Stones is nog geblesseerd en Kompany is na elke 2 wedstrijden weer geblesseerd. Mangala komt nog steeds tekort, dus dan zou Van Dijk gelijk een serie basisplaatsen kunnen krijgen als hij komt, waarmee hij zijn plek in het team kan afdwingen.  volgen jullie wel een beetje het voetbal? van Dijk speelt, zoals Carragher al aangeeft inderdaad meer op Championship niveau dan Champions League niveau en zou bij City nooit basisspeler worden. Otamendi speelt juist een heel sterk seizoen momenteel en de enige reden waarom Virgil nu een basisplaats daar zou krijgen is omdat Stones/mendy/kompany geblesseerd zijn. Bij Liverpool zal hij inderdaad wel een basisplek veroveren.  En dat Mcgee dan nog zegt dat Virgil bij Barcelona wel een basisplek kan krijgen naast Pique... kom op man, Umtiti is juist momenteel de sterkhouden bij Barcelona en misschien wel top 5 verdediger van het moment.  Otamendi is dit seizoen misschien beter dan vorig seizoen maar dat hij nou beter is dan virgil, nee denk het niet, denk alleen al aan de uitwedstrijd tegen united, daar speelde hij me toch een belabberde pot. Dit wil niet zeggen dat hij een mindere verdediger is, maar wel in de topwedstrijden kan hij het niet handelen  Stevige kritiek. Ik denk dat het ook een stukje motivatie is bij van Dijk. Vorig seizoen liet hij het ook zien en kan het niet kwijt zijn. Het zou zonde zijn als een vervelende transfer zomer je een veel mindere voetballer zou maken. Southampton zal uiteindelijk de grote verliezer zijn door van Dijk zijn transfer niet te geven. Nu zouden ze lang niet zo veel geld voor hem krijgen als eerst en dat allemaal om te laten zien dat zij de baas zijn.  Het is natuurlijk te gek voor woorden dat spelers zich niet meer kunnen motiveren als ze ook nog eens flink worden betaald. Echter moeten ze het ook niet gaan overdrijven. Van Dijk is niet in topvorm, maar voor een club als Southampton nog altijd een leuke verdediger.  Verder is het probleem bij Southampton niet de verdediging. De ploeg scoort gewoon te weinig en daarom staat het relatief laag. Van Dijk wordt nu gepasseerd omdat hij in waarde niet veel kan zakken (elke topclub in Engeland wil hem hebben) en ik denk dat Southampton hem deze winter al wil verkopen.  Ik vind Boufal erg wisselvallig. Na een wereldgoal zien ze het in hem zitten, maar betaalt niet het vertrouwen terug. Tegen leicester speelt Pellegrino niet compact genoeg waardoor Leicester makkelijk door het middenveld komt. Dat had ook te maken met een erg slechte Romeu en Yoshida die eigenlijk weer laat zien een degelijke verdediger te zijn, maar wel zich laat kennen met individuele foutjes.  Southampton kampt met twee gezichten. Tegen Arsenal en Chelsea laten ze zien georganiseerd en met discipline te spelen en tegen de mindere goden gaat het mis. Gabbiadini begon redelijk, maar laat niets meer zien. Charlie Austin heb ik nooit waardig genoeg gevonden om te spelen voor Southampton, echter moeten we ook concluderen dat er bijzonder weinig aanvoer is. Er is wel dreiging, maar zoals je zegt mist Southampton een creatieve man die voor de juiste pass zorgt. Ik zou sowieso altijd beginnen met Lemina en Hã¸jbjerg ten koste van Tadic die hopeloos uit vorm is.  Goede post Discpriest! Ik denk zelf dat Pellegrino beter past bij een kleinere club die voor lijfsbehoud speelt, zoals Alaves vorig jaar. Bij een middenmoter zoals wij, en waar we in de thuiswedstrijden het spel moeten maken, gaat het vaak hopeloos mis. Tevens vind ik ook niet dat hij spelers beter maakt of het maximale uit hun haalt. Vorig seizoen waren we ontevreden over Puel, maar dat was achteraf een coach met een visie en erg technisch. Her beste wat we kunnen doen is Pellegrino wegsturen en de knip trekken voor een betere coach en nieuwe spelers.  Vind Pellegrino ook zeker geen verbetering ten opzichte van Puel. Ik zei tegen mezelf dat hij tijd nodig had om iets solide te smeden, maar het komt maar niet en de ellende duurt maar voort. Als hij een tijd onderaan bungelt en degradatie dreigt dan zal hij waarschijnlijk wel snel worden ontslagen. blijft hij ergens onderaan de middenmoot dan gaat het bestuur pas aan het eind van het seizoen vergaderen over zijn toekomst. Beter nu dan later zou ik zeggen, maar om zo'n besluit te nemen moet je wel dapper zijn en een alternatief hebben. Het kan nog knap lastig worden het hoofd boven water te houden zo. Overigens vind ik dat Hoedt okish is. Zijn goede (lange) passing valt op en hij is een stuk sterker in de lucht dan Yoshida, maar ben nog niet 100 procent overtuigd.  Hij heeft opzich een punt. Virgel laat niet meer zien wat hij hiervoor deed en je ziet aan hem dat hij geen plezier meer heeft bij Southampton. Vooral voetballend laat hij steken vallen. Levert de ene na de andere bal in of rost hem maar blind weg. Als van Dijk zo speelt bij een topclub zit ie snel op de bank.  Carragher wil even de spotlights pakken door lekker tegen de opinie van anderen in te gaan. Roepen dat van Dijk eerder Championship dan Champions League voetbal speelt is natuurlijk kansloos.  Als je kijkt naar de relevante statistieken voor een verdediger dan scoort van Dijk gewoon weer prima.  Nummer 7 van de Premier League qua gewonnen kopduels per duel. Nummer 5 qua aantal onderscheppingen per duel. Nummer 14 qua aantal clearences per duel. Nummer 7 qua aantal blocks per duel. Qua overal rating ook in de top 50 terug te vinden van de Premier League. Niet slecht voor een speler die de voorbereiding gemist heeft en dus niet optimaal aan het seizoen begon.  Ieder zijn mening over de kwaliteiten van van Dijk, maar dat hij verdedigend zijn mannetje staat is gewoon duidelijk. Hij doet zeker niet onder voor een aantal verdedigers die wel bij topclubs spelen.  Dit is Carragher ten voeten uit, al sinds zijn actieve carriere zelfs. @ Scotsman: Lijkt me vrij logisch, want Van Dijk ligt onder een vergrootglas en de verwachtingen zijn ook hoger vanwege het feit dat hij dagelijks in de kranten staat over transfergeruchten.  VVD heeft zich niet fantastisch opgesteld, maar Southampton had em ook lekker moeten verkopen. Ze zijn een kleine club, een verkoopclub, door getalenteerde voetballers de volgende stap te ontzeggen zorg je er alleen maar voor dat de volgende talenten zich wel twee keer bedenken voor ze naar Soton gaan. Mes snijdt aan twee kanten. Ja je hebt een contract, maar als je niet presteert, donderen ze je ook door de achterdeur naar buiten en wordt er van je verwacht dat je een stap terugdoet ondanks je doorlopende contract.  Raar dat je zo op Southampton los gaat. In feite was het Liverpool die het conflict veroorzaakt heeft. Die hebben op dusdanig onfatsoenlijke wijze druk uitgeoefend op Van Dijk om een vertrek te forceren dat er nooit meer van een fatsoenlijke transfer sprake kon zijn. Klopp had Van Dijk zelfs al beelden opgestuurd waarin hij liet zien hoe hij Van Dijk zou laten spelen. Toen lag er nog niet eens een bod op tafel. Southampton stond richting Liverpool en Van Dijk volledig in zijn recht. En als voetballers sneller een stapje hogerop willen doen, moeten ze maar niet van die achterlijk lange contracten tekenen. Coutinho idem dito.  Carragher roept hier maar wat. Elke voetballer is uit vorm heel veel slechter dan in vorm. Heeft hij wel eens naar Firmino uit vorm gekeken? Of Coutinho uit vorm. Dat is niet om aan te gluren. Zo is van Dijk ook, en je mag van een ervaren man als Carragher verwachten dat hij daar doorheen kan prikken. Dat hij wel de kwaliteiten van een speler (zonder rekening te houden met vorm) in kan schatten. Maar blijkbaar niet en hij is nu zo'n beetje afgezakt naar het analyseniveau van een simpele supporter.  Ik vind dit een beetje rare kritiek van Carragher, zeker gezien het feit dat hij Virgil eerst heel graag naar Liverpool zag komen. Daarnaast presteert heel Southampton niet goed, en is Virgil van Dijk niet degene die persoonlijk fout op fout stapelt. Ik zou zelf heel graag Van Dijk bij Arsenal zien! Ik denk dat hij een soortgelijke impact kan hebben als Sol Campbell destijds (en misschien wel groter aangezien dat team van toen qua fysiek toen ook al goed was dan wat het nu is). Een fysiek sterke CV die dominant is in de lucht en niet snel van een aanvaller zal verliezen in een duel. Dat is wel iets wat Arsenal heel goed kan gebruiken! Dan kan Arsenal ook goed variëren tussen 343 en 433/4231, omdat je met Virgil erbij in die 343 tenminste 3 échte cv's kan neerzetten. Helaas zie ik Arsenal dat geld niet neerleggen voor hem, en zal hij wel naar Liverpool of City gaan...  Man man wat een reacties. Je zou denken dat deze topic over maldini gaat en niet van dijk. Wat heeft van dijk dit seizoen getoond om zogezegd basisspeler te zijn bij een city die meerdere keren wordt benoemd in reacties. Mensen denken echt dat die stones (die voor zijn blessure een geweldige groei mee maakte onder guardiola) of otamendi die dit seizoen bijna een spelmaker is geworden opzij gaat leggen. Als ik de reacties zou moeten geloven dan is van dijk de beste cv ooit terwijl het gewoon maar een redelijke cv is.  Man man man wat een gebrek aan nuancering. Je zou denken dat men eerst nadenkt voor men wat schrijft. (onschuldig grapje)  Virgil van Dijk heeft voordat hij geblesseerd raakte bewezen de beste centrale verdediger te zijn in de premier league. Men praat altijd over 'one of the best cb's in the league' om correct te zijn, maar je mag wel een stap verder gaan en gewoon bevestigen dat hij daadwerkelijk de beste was. Je kan gewoonweg moeilijk om hem heen: voetballend en verdedigend compleet en dominant in de lucht met leiderschapskwaliteiten die een kalm blijft en weinig kaarten pakt. Dit zie je niet terug in de andere topverdedigers in de premier league.  Akkoord, hij is dit seizoen niet in beste doen. Heeft dit een oorzaak? Jawel. Is het misschien omdat hij niet zo goed is als iedereen dacht? Neen. Wat dan wel? Nou hij heeft er 6 maanden uit gelegen. Je mag dan verwachten dat het wat met jouw vorm doet. Wat ook een rol speelt zijn de transferperikelen rondom hem. Het is waarschijnlijk niet professioneel, maar wel menselijk om je kop er niet bij te hebben wanneer je weet dat je weg wilt en gewild bent door je favoriete club. Dit heeft als gevolg dat hij niet in goede doen was in het begin. Het helpt ook niet als de rest van je ploeggenoten zwaar onder hun niveau presteren. Echter speelt van Dijk weer wat beter de laatste wedstrijden en is het aannemelijk dat hij weer zijn vorm zal herpakken. Zijn potentie is nog steeds zeer hoog. Geen wonder dat de topclubs hem willen. Logisch toch?  Edit: Ik vind dit seizoen Otamendi met kop en schouders boven alle andere verdedigers uitsteken. Hij pakt wel veel kaarten, maar is een heerlijke verdediger.  100 procent mee eens. Mensen doen hier altijd alsof van Dijk een geweldenaar is en zo bij City in de basis zou staan, maar die mensen kijken maximaal 1 wedstrijd van Southampton per seizoen. Van Dijk is vooral een grote hype. Hij heeft veel dingen mee, zoals zijn lengte en snelheid, maar maakt gewoon nog vaak fouten en lijkt hier altijd maar mee weg te komen. Van Dijk is een prima voetballer, maar is nooit goed genoeg om een echte wereldklasse verdediger te worden. Als er voor hem 80 miljoen wordt betaald, dan is Dejan Lovren ook 80 miljoen waard.  Je moet inloggen om te reageren. Heb je nog geen account? Dan kun je je gratis registreren.Inloggen  Virgil van Dijk staat nog altijd in de belangstelling van enkele Engelse grootmachten, nadat de verdediger er niet in slaagde Southampton afgelopen zomer achter zich te laten. Liverpool, Chelsea en Manchester...Lees verder",entertainment
"Zondag, 13 augustus 2017 om 22:45  Besiktas heeft in de eerste speelronde van de Süper Lig zonder al te veel problemen weten af te rekenen met Antalyaspor. De Zwarte Adelaars waren zondag met 2-0 te sterk voor de club uit de badplaats, mede door een doelpunt van Pepe. Het was voor de Portugees de eerste treffer in Turkse dienst.  Met onder anderen Ryan Babel in de basis hoopte Besiktas snel afstand te nemen van Antalyaspor, maar in het eerste half uur kwam men niet verder dan een kopbal van Pepe tegen de lat. Onder toeziend oog van bondscoach Mircea Lucescu slaagde Besiktas er in het vervolg van de eerste helft nauwelijks meer in om serieus gevaarlijk te worden voor het doel van keeper Ruud Boffin, maar in de slotseconde was het dan toch nog raak. Pepe kopte bij de tweede paal raak na een vrije trap van Caner Erkin.  In de tweede helft nam Besiktas verder afstand van Antalyaspor, want Cenk Tosun benutte na ruim een uur spelen een strafschop nadat Diego Angelo een overtreding op de spits had begaan. Besiktas sleepte de zege over de streep en heeft nu net als Kasimpasa, Malatyaspor, Trabzonspor, Akhisar en Medipol Basaksehir drie punten na één wedstrijd.  Als Beşiktaş supporter was mijn aandacht natuurlijk extra gericht op Pepe vandaag. Puur verdedigend gezien heeft hij foutloos gespeeld, maar in de opbouw was hij wel zo nu en dan slordig, wat in de slotminuten zelfs tot een grote kans voor Eto'o leidde.  Kan een van de ""serefli"" besiktas supporters mij vertellen hoe het gevoel is om te winnen met een belachelijke penalty en een ""overtreding"" bij het doelpunt van Pepe waarvoor er bij basketbal geen eens gefloten zou worden?  Zegt een Gs supporterdie jaren lang door de scheidsrechters geholpen is. Ik kan me nig wel herinneren dat H. Sukur met minimaal 10 penalties de topscorer werd. Mbt de scheidsrechters is het al jaren bekend, dat ze in de voordeel van de drie grote clubs fluiten. Dus zowel Besiktas, galatasaray als fenerbahce supporters moeten niet over de scheidsrechters beginnen. Alleen wanneer ze tegen elkaar spelen.  Zouden jullie wel moeten weten toch dat gevoel toen Hagi in de 90+7 scoorde door een onterechte penalty tegen Istanbulspor?Of hoe vaak Burak Yilmaz een fopduik maakte?of fetö aanhanger Arif Erdem?zonder deze penalty hadden wij ook wel gewonnen. Aub niet zo huilen  Hey Cuneyt, come to Besiktas! De charge van Oguzhan, Babel op Charles, de onterechte penalty. Even zonder dollen, dit kan je toch zelfs als Besiktas-supporter niet serieus nemen? Besiktas heeft uiteindelijk verdiend gewonnen maar dit zijn cruciale fouten die voorkomen konden worden. Zelfde bij Trabzon waar Pereira en Durica ook rood moesten krijgen. Zo zijn toch al snel subtoppers in de persoon van Konya en Antalya bestolen. Fraai debuut trouwens van Pepe. Is sowieso de beste CV van de Super Lig.  Oguzhan heeft toch gewoon een kaart gekregen voor die overtreding? Ik weet niet of je de beelden hebt gezien, maar als je alleen de foto hebt gezien lijkt het inderdaad alsof hij met zijn noppen het lichaam van Salih raakt, dat is niet zo. Geel is daar de juiste kleur. Babel had inderdaad wel een kaart moeten krijgen, maar ook daar was geel op zijn plaats, geen rood. Ik hoop dat je niet praat op basis van foto's.  Oh, ik wist niet dat iets nieuws was. Blijkbaar waren de arbiters de jaren hiervoor van topniveau, dat heb ik dan over het hoofd gezien. Nu wij kampioen worden, is de rest opeens ontevreden over de arbiters, hiervoor vonden jullie het geen probleem? Zelfde geval als dat er nu wordt gesproken over die 100 miljoen TL die we verschuldigd zijn aan Demiroren, terwijl die schuld al bijna 6 jaar oud is.  Vorig seizoen zijn we vooral in de tweede seizoenshelft heel vaak benadeeld door de arbiters, maar uiteindelijk wisten we toch te winnen. Dat is het verschil. GS en Fb zijn ook benadeeld, maar ze misten de kwaliteit om een wedstrijd ondanks de arbiter winnend af te sluiten.  Gewoon nee. Wat ik altijd al zeg, je krijgt als topclub altijd de scheids mee. Maar als je het op een dermate amateuristisch niveau doet waarbij je ook de subtoppers benadeelt, zal ik altijd kritiek tonen op de scheidsrechters. Of nou Gala, Besiktas of Fener wordt geholpen kan mij werkelijk waar een worst wezen. Het gaat er mij meer om dat diverse Besiktas-supporters die 3-4 jaar geleden van de daken schreeuwden dat hen onrecht werd aangedaan, nu hun ogen sluiten voor hetzelfde wat anderen wordt aangedaan. Kunnen Gala-supporters ook doen, maar ik niet.  Het team heeft nog even tijd nodig met het inpassen van de nieuwe spelers en het herpakken van de vorm, maar het zag er vandaag goed uit. Antalyaspor is toch een prima tegenstander waar we vrij gemakkelijk van winnen. Hopen op nog een mooi seizoen en vooral succes in Europa dit jaar.  Oguzhan is zo een verschikkelijke speler, he. Nummer 10 en aanvoerder gemaakt maar toch weet hij in elke grote wedstrijd 'verstoppertje' te spelen. Hij heeft niet echt een positie waar hij echt uitblinkt en ook zijn handelingssnelheid is niet goed genoeg. Die charge van vandaag was gewoon een aanslag en past echt niet bij een aanvoerder.  Deze ploeg heeft echt nog een paar weken nodig. Ik had me al voorbereid op puntverlies vandaag, maar Antalya is niet zo goed als ik had verwacht. Ze waren zeker niet gekomen om te voetballen, in de eerste helft lag het spel steeds stil omdat ze een overtreding maakten of omdat 1 van hun spelers weer op de grond lag alsof hij in zijn nek was geschoten.  Natuurlijk moeten we praten over die heel makkelijk gegeven strafschop of de niet gegeven gele kaart van Babel, maar als je zo'n voorstander bent van 'schoon' voetbal, moet je alles bespreken en niet alleen de situaties in het nadeel van Besiktas. Die Maicon had zeker 3 overtredingen waar je gewoon een kaart voor moet krijgen, maar gek genoeg heeft niemand het daarover.  Vooral op basis van balbezit verdiend gewonnen. De penalty was onterecht. Oguzhan moet eens volwassen worden in zijn spel. De ene keer speet hij een 8 en de andere keer weer een drie. Ben benieuwd hoe Medel het gaat doen. Hoop echt nog op een CV. Daarnaast missen we echt Gokhan Gonul op de RB positie.  Simpele overwinning. Antalya speelt zoals elke team van Riza Calimbay en dat is alleen maar overtredingen maken. Hoe vaak mochten die gasten wel geen overtreding maken zonder dat ze een kaart kregen? Quaresma was echt matig vandaag en dan weer zo een zure gezicht trekken wanneer je in de tachtigste minuut ofzo gewisseld wordt op je 34ste. Ik had graag gezien dat Lens voor hem er in kwam. Ik ben benieuwd hoe het elftal eruit gaat zien als Negredo, Lens en Medel in vorm zijn. Ik hoop stiekem nog op Vida maar daar is waarschijnlijk geen geld meer voor. Trouwens gaat Pepe nou elke wedstrijd een cruciale fout maken? Gelukkig was Fabri dit keer scherp.  O ja trouwens het was geen penalty. Het schijnt dat we dat er expliciet bij moeten zeggen in onze comment. Al met al een heerlijk begin van het seizoen. Gewoon een solide 2-0 overwinning.  Heb jij naar trabzon-konya gekeken of besiktas-antalya? Ik zou je aanraden om wedstrijden fatsoenlijk te kijken of helemaal niet te antwoorden! Als je iets snapt van voetbal weet je dat babel zich terugtrekt en niet doorgaat! Als je een stamp wilt bekijken en hoe er geen rood ofzo wordt gegeven dan moet je naar pereira kijken wat die heeft gedaan tegen fofana. Oguzhan heeft ook nog eens een gele kaart gekregen en volgens alle sportcommentatoren is de max een gele kaart! Dus ga maar verder huilen, maar we spelen nog niet zo goed. Over een paar weken gaan we super spelen.",entertainment
"Reisverhalenauteur Benno Graas noteerde negen jaar lang allerlei soorten ‘toevalligheden’ die hij was tegengekomen op reis door Afrika. Het werd een boek, Poreus staal.  Benno Graasavonturier en vrachtwagenmonteur  Tijdens een motorreis door Afrika werd Benno Graas gegrepen door het wonder van het toeval. Toch zegt hij, is hij „geen zweefkees”.  Door onze medewerker Margriet van der Heijden | pagina 16 - 17  Wormerveer.  Het is geen toeval dat ik in Wormerveer ben beland. Ik ben op zoek naar Benno Graas. De dag is grijs. Er hangt een fijne mist boven het water. Ik las die ochtend in de krant hoe een vader foto’s van gele Fordjes Ka’s maakte voor zijn zieke zoontje. Het jongetje ging dood. Het raakte me, en niet alleen omdat ik zelf in Ka’s heb gereden. Blauwe.  Te laat sta ik even later bij vrachtwagenmonteur Benno Graas op de stoep. Je ruikt hier uit welke hoek de wind waait, zegt Graas. De westenwind brengt de geur van linoleum uit Krommenie, de wind uit het oosten draagt cacao. Het zuiden ruikt naar de natuur van het Geuzenveld, en vroeger bracht noordenwind de zoete geur uit de snoepfabriek.  Graas merkt zulke dingen op. Probeert met de natuur te leven. De laatste jaren ondernam hij met zijn vrouw Thecla grote reizen op de motor. Eentje „uit de jaren vijftig. Heel eenvoudige techniek. Aanhangertje erachter. Vrouw achterop”. De eerste keer vertrokken ze hier, in Wormerveer, en reden ze zo naar Afrika. „Toen kon je nog door de Sahara.”  Thecla wilde Namibië zien. Hijzelf Ethiopië. Onderweg raakte Graas van toeval in de ban. „Als je in die niet opgevulde tijd van A naar B rijdt, kun je ook zomaar links- of rechtsaf slaan. Juist dan blijk je de prachtigste dieren te ontmoeten, op overrompelende stiltes te stuiten of verrassende ontmoetingen te hebben.”  Weer thuis schreef hij er reisboeken over. „Typen kan ik niet. Het schrijven was mij onbekend en taalkundig had ik het niveau van een neanderthaler.” Maar het in eigen beheer uitgegeven boek Het aarden beest werd in 2009 door reisboekhandels wel tot beste reisverhaal uitgeroepen. En Graas had het plezier in schrijven ontdekt, vertelt hij terwijl hij onverstoorbaar koffiebonen maalt.  Het water komt uit de aparte kraan voor soep en warme dranken. Voor de afwas, was en poets is er regenwater. Zonnecellen en een zelf geknutselde windmolen leveren de stroom. Op de tafel in de kleine, jarenvijftigachtige woonkeuken ligt een Perzisch kleedje. En dat ik daar nu een notenkoek eet en de met echt kraanwater gezette koffie drink, is dus geen toeval.  Het komt door David Hand. Emeritus hoogleraar in de wiskunde aan het Imperial College in Londen. Een veelschrijver op het terrein van de statistiek. Graas las de recensie die ik ooit schreef over Hands Het onwaarschijnlijkheidsprincipe, een boek dat uitlegt hoe normaal het is dat „toeval, wonderen en zeldzame gebeurtenissen iedere dag voorkomen.” Zelfs al is „in het algemeen gesproken het idee dat het universum zich grillig draagt een ongemakkelijke gedachte”.  Mensen zoeken graag een bijzondere verklaring voor zaken waarvoor niet zomaar een onderliggende oorzaak valt aan te wijzen, en die louter op toeval berusten. Iemand die twee keer door de bliksem wordt getroffen; die in vier maanden tijd twee keer de loterij wint. Hand kijkt daar niet van op. Niet alleen zijn er veel mensen, natuurverschijnselen en producten; er zijn ook nog eens ontzettend veel meer combinaties van al die zaken te maken. Ofwel: „alles wat kan gebeuren, zal ook gebeuren, als we het maar vaak genoeg proberen”.  Zo denkt Graas niet. Hij merkte in de tijdloze ruimte van de Afrikaanse woestijnen en savannes dat stil zijn en dingen en gedachten hun beloop laten, ruimte geven voor toeval. Niet het toeval waarop Hand doelt. Meer de toevallige samenloop van omstandigheden waarvoor een mens zich wel of niet kan openstellen. En dat soort ‘toevalligheden’ noteerde Graas na zijn Afrikaanse reizen negen jaar lang in schriften.  De anekdotes, in het boek Poreus staal, zullen voor veel mensen herkenbaar zijn. Dat je iemand ziet en weet: er is iets ergs gebeurd. Of: dat je aan iemand denkt die je lang niet gezien hebt, en hem prompt op straat tegenkomt. Her en der zoekt Graas er verklaringen bij, zweverige verklaringen. Hij denkt dat het mogelijk is om op afstand met anderen in contact te treden, alsof ook ieder mens op een of andere manier een ei gen uniek telefoonnummer heeft. En dat je dit pas opmerkt als je naar je eigen gedachten durft te luisteren.  David Hand zou er de rillingen van krijgen. Dat Hands boek in de literatuurlijst van Graas staat, komt vooral doordat Graas het toevallig vond hoe een kennis hem de recensie erover toestopte. Toch is hij „geen zweefkees”, zegt hij. Graas wil vooral proberen „het ene tandwiel met het andere te verbinden. En als je spiritualiteit en religie helemaal aan de kant schuift, dan kun je stellen dat uit bacteriën een menselijk bewustzijn is geëvolueerd dat een mobiele telefoon heeft uitgevonden. En ik zie een parallel met die mobiele telefoon als ik denk aan al die toevalligheden. Al weet ik niet hoe dat precies zit”.  Onze manieren van denken komen niet bij elkaar. Geen centimeter. Want: in míjn hoofd zit Hands statistiek. In míjn hoofd zit het idee van „bevestigingsvertekening” dat patronen tevoorschijn tovert uit losse stukjes chaos. In míjn hoofd zit die door Hand geciteerde Auguste de Morgan: „Alles wat kan gebeuren, zal gebeuren.” En de ruimte tussen mijn en Graas’ gedachten blijkt onoverbrugbaar.  Zo loop ik weer over de brug. Terug naar mijn auto. Als ik er bijna ben, rijdt een gele Ford Ka voorbij.",entertainment
"Bij de Republikeinse verkiezingsstrijd in Alabama om de vrijgevallen Senaatszetel van Jeff Sessions, heeft Donald Trump dinsdag verloren, maar heeft het populisme gewonnen. De kandidaat die door Trump en de partijtop werd gesteund, Luther Strange, leed in de voorverkiezingen een gevoelige nederlaag. Het is de opmaat voor de Congresverkiezingen van volgend jaar: het Republikeinse establishment kan zijn borst nat maken.  Trumps instinct liet hem even in de steek, afgelopen week. De president sprak tijdens een rally in Alabama vrijdag zijn steun uit voor Luther Strange, een van de twee Republikeinse kandidaten om de Senaatszetel van Jeff Sessions (die minister van Justitie is geworden) definitief te vullen.  Strange, die al als interim-senator op die plek zat, was de favoriet van het Republikeinse establishment. En verloor. Zij moeten nu toezien hoe Strange het in december bij de tussentijdse senaatsverkiezing niet zal opnemen tegen de Democratische kandidaat.  Zo werd dompteur Trump gebeten door zijn eigen wilde dieren. Want de winnaar is Roy Moore, een twee keer wegens extreme (fundamentalistisch-christelijke) ideeën weggestuurde opperrechter in Alabama. Moore is een zuidelijke conservatief die met zijn pistool zwaaide tijdens een verkiezingsrally, die het over 'rode' en 'gelen' had om bepaalde etnische groepen aan te duiden, en die vooral voortdurend het Republikeinse establishment hekelde.  Daardoor was hij de gedroomde kandidaat van onder meer Steve Bannon, de Breitbartbaas en voormalige hoofdstrateeg van Trump, die maandag met hem op het toneel verscheen om Mitch McConnell (leider van de Republikeinse Senaatsfractie en het gezicht van de gevestigde orde) te hekelen. 'McConnell en de permanente politieke klasse zijn de meest corrupte en incompetente individuen in dit land', zei hij. Niet de Democraten waren de grootste zondebok, maar de leden van de elite in de eigen partij.  Trump had op aandringen van onder meer zijn vicepresident Mike Pence toch Strange gesteund, omdat het makkelijker regeren is met Republikeinse volksvertegenwoordigers die zich volgzaam opstellen. Moore is een potentiële lastpak: hij heeft zich bijvoorbeeld tegen het wetsvoorstel gekeerd waarmee de Republikeinen Obamacare wilden afschaffen. Niet conservatief genoeg, vond hij.  Moore heeft zich niet afgezet tegen Trump, maar zei dat hij 'de ware (Trumpiaanse) religie' vertegenwoordigde - en zei dus eigenlijk dat hij het beter wist dan Trump zelf. Dat werkte: Trumps steun heeft Strange nauwelijks voordeel opgeleverd.  In een tweet dinsdagavond koos Trump eieren voor zijn geld, en feliciteerde hij toch Moore met zijn tussentijdse overwinning: 'Roy, WIN in Dec!', schreef hij. In december neemt de Republikein het op tegen Democratische kandidaat, Doug Jones. Normaal gesproken is dat een gelopen race - dit is Alabama, een conservatieve zuidelijke staat - maar Moore is zo buitenissig, dat Jones nu wel een kansje zou kunnen maken.  De grote winnaar lijkt vooralsnog Bannon, die op het juiste paard gokte en nu met Breitbart nog veel meer populisten in stelling lijkt te willen brengen tegen mainstream-Republikeinen.",politics
"BEEK EN DONK - Een hond is vrijdagavond overleden nadat zijn baasje door een scooter werd aangereden op de Bosscheweg in Beek en Donk. De hond rende in paniek de weg op waar hij werd geschept door twee auto's.  De man liep met zijn hond op het fietspad toen hij werd aangereden een scooter. De man kwam hard ten val en raakte gewond. Zijn hond schoot los en rende de naastgelegen weg op.  Daar werd het dier aangereden door twee auto's. De hond overleed ter plaatse. Het baasje is naar het ziekenhuis vervoerd. De bestuurder van de scooter kwam met de schrik vrij, maar het voertuig raakte zwaar beschadigd.",entertainment
"U betaalt 259 miljard euro belasting, maar er rolt nog veel meer in de schatkist. Dat zijn de zogenoemde niet-belastingontvangsten van het Rijk. De controleur van de overheidsfinanciën, de Algemene Rekenkamer, ging eens tellen om hoeveel dat gaat, die verkeersboetes, reclame- en gasopbrengsten, terugbetaalde studieleningen en de verkoopopbrengst van aandelen ABN Amro.  Het totaal komt over 2016 op bijna 30 miljard euro. Ongeveer de helft van die opbrengsten kunnen ministers niet precies zien aankomen. Gaat ook vaak om eenmalige opbrengsten. Maar die andere helft, die is wel voorzien. Wat bijvoorbeeld de STER-reclame elk jaar oplevert (een half miljard) staat op de begroting van minister Bussemaker van Onderwijs. Valt die opbrengst tegen, dan moet er ergens anders op de begroting iets af.  Verslaggever Robert Giebels: 'Wat blijkt uit de inventarisatie van de Rekenkamer? Die opbrengsten vallen zelden tegen, ze vallen bijna altijd mee. Ministers ramen de niet-belastingontvangsten namelijk steevast te laag. Zo creëren ze hun eigen kleine meevallers op hun eigen begrotingen - in totaal ruim 2 miljard vorig jaar. Begrijpelijk, want dan kan het later alleen maar meevallen.'  Toch zegt de Rekenkamer: raam realistischer. Want nu vallen de meevallers te vaak in een democratisch gat. Tegen de tijd dat ze aan het licht komen, is de begrotingsbehandeling in de Tweede Kamer meestal al achter de rug en heeft het parlement geen invloed meer op de besteding ervan. Kabinetten kunnen ze vervolgens naar hartelust inzetten voor eigen prioriteiten, om de schatkist te spekken of om andere gaten te dichten.  Of die aanbeveling om ruimer te ramen door de volgende kabinetsploeg ter harte wordt genomen, valt nog te bezien: het politieke risico van tegenvallers, die je als minister vervolgens persoonlijk worden aangerekend, weegt waarschijnlijk zwaar.  ONDERTUSSEN IN...De PvdA  Nog maar nauwelijks bekomen van de schrik van de vorige keer toen ze iemand moesten kiezen (lijsttrekker Lodewijk Asscher) mogen de leden van de PvdA binnenkort hun nieuwe partijvoorzitter aanwijzen. Het duo Astrid Oosenbrug/Gerard Oosterwijk (rechts op de foto) neemt het op tegen Nelleke Vedelaar (links). Deze week stonden zij voor het eerst tegenover elkaar in de arena.  Er is één manco, constateert verslagger Ariejan Korteweg: waar het al lastig was om de verschillen tussen Diederik Samsom en Lodewijk Asscher te benoemen, is het nu helemaal ingewikkeld. 'Ze willen allemaal alles van onderaf laten komen, popelen om samen te werken op links, moeten niks hebben van zo'n viermanschap Spekman, Samsom, Asscher, Dijsselbloem dat samen de loop der dingen bepaalt. Splijtende ideeën hoorde ik niet, natuurlijk gezag zag ik niet.'  'Overstappen was nog nooit zo makkelijk.' De slogan is uiteraard gejat maar verder beschouwen we de FVD-overstapservice als de plaatstoot van de dag. 'Het werkt heel eenvoudig', belooft de partij van Thierry Baudet: 'U belt de FVD-overstapservice. Wij zeggen uw lidmaatschap bij de VVD op. Wij melden u aan als FVD-lid. U geniet van alle voordelen van het FVD-lidmaatschap.'  'Het loopt storm', zo meldde de overstaplijn donderdagmiddag, daarbij beklemtonend dat de service ook geldt voor leden van alle andere partijen. Inmiddels zit het Forum op ruim 14 duizend leden, zegt het zelf. Daarmee lijkt de partij dit jaar veruit de snelst groeiende politieke vereniging te worden.  Daarmee springt het Forum met succes in het gat dat de PVV al jaren laat liggen door Wilders' weigering om leden toe te laten. In de analyse van Ariejan Korteweg: 'Baudet is een partij op de rechterflank begonnen waar je heen kunt om je geestverwanten te ontmoeten. Zoiets was er nog niet in Nederland. Kennelijk voorziet dat in een grote behoefte.'",business
"De UCI meldt dat er verdachte waarden zijn gevonden in de urine van Chris Froome tijdens de Vuelta. De Brit,die de ronde op zijn naam schreef, zou een te hoge salbutamolwaarde (een middel tegen astma) in zijn lichaam hebben.",entertainment
"Voor meisjes van 14, opgegroeid met een smartphone, is de camera geen intimiderend instrument. De meisjes in deze serie, uit verschillende uithoeken van de wereld, geven zich voor de lens van de Belgische fotograaf Bénédicte Vanderreydt dan ook openhartig bloot. Geen schroom, wel een duidelijke mening over van alles, te zien en te horen op de geluidsband die de fotograaf ook maakte en die te vinden is op haar website.  Geloof, geweld, zichzelf; ze formuleren duidelijk, ze hebben over alles een mening. Wel blijven het meisjes van 14. De onzekerheid is groot, hun toekomst ongewis. De foto's die Vanderreydt van en met hen maakt, zijn strak geregisseerde composities. Te midden van een groep die foto's van elkaar maakt, is de hoofdpersoon de enige die in de lens van de fotograaf kijkt en dus ons aankijkt. Zoals Elisabeth Franck-Dumas in de Franse krant Libération schrijft: 'Alsof ze wil zeggen: 'Dit is hoe mijn leven eruit ziet.'  Zelfbewust, brutaal bijna, niet onder de indruk van het circus om haar heen, noch van de fotograaf. Voor haar de manier om controle te krijgen. En is dat niet de essentie van adolescentie? Wanhopig proberen tot een groep te behoren en er tegelijk toeschouwer van te willen zijn.'  Loraine woont in Lubumbashi, Katanga, in Congo. 'Als ik in de spiegel kijk, zie ik een vrolijk en intelligent meisje. Soms is ze ongelukkig omdat haar ouders niet altijd haar wensen kunnen realiseren.'",entertainment
"Vrijdag, 22 december 2017 om 15:22  PSV heeft een drukke week achter de rug. De Eindhovenaren boekten zaterdag een 3-0 zege op ADO Den Haag, waren midweeks met 4-1 te sterk voor VVV-Venlo in het bekertoernooi en versterkten zich bovendien met Maximiliano Romero. De aanvaller komt in de zomer voor 10,5 miljoen euro over van Vélez Sarsfield. Phillip Cocu prijst zich gelukkig met de transfer.  Het was aanvankelijk de vraag wanneer Romero zou aansluiten. Mede door de blessure van Jürgen Locadia kon PSV een nieuwe spits in de tweede seizoenshelft wel gebruiken, maar Romero maakt pas na dit seizoen de oversteek. Volgens Cocu zal de achttienjarige spits het geduld belonen. ""Hij is een echte nummer 9, waaraan wij veel plezier gaan beleven"", vertelt de trainer op de persconferentie voor het competitieduel met Vitesse. ""Er is door het team van Marcel Brands hard gewerkt om hem binnen te halen en het is mooi dat hij voor onze club heeft gekozen.""  Het thuisduel met Vitesse van zaterdagavond is voor PSV de laatste wedstrijd van het kalenderjaar 2017. Eind oktober won de koploper nog met 2-4 in Arnhem in een spectaculaire wedstrijd. ""Wat ik me kan herinneren van Vitesse-uit is dat het een wedstrijd was die aardig op en neer ging"", citeert NUsport. Cocu. ""Naarmate de wedstrijd vorderde ontstonden er meer ruimtes, daar gingen wij erg goed mee om. Het was een van onze betere wedstrijden.""  PSV had nog 20 miljoen op de bank staan en gaat hoogstwaarschijnlijk in de zomer ook verkopen. Er zit dus niet echt risico aan behalve dan misschien een jaartje verlies draaien. Maar dat betekend dus niet dat PSV dan in de schuld komt.  Een club als PSV kan niet uitgaan van hoogstwaarschijnlijk verkopen. PSV heeft een positief saldo, omdat ze de afgelopen jaren goed hebben verdiend. Ze hadden alleen een gat in de begroting omdat ze Europees voetbal mis liepen. Dat gaat hebben ze klaarblijkelijk alweer opgelost.  Zo zie je maar weer dat lang niet alles wat geschreven wordt waar is. In de zomer heb ik o.a. gelezen dat PSV niet meer dan 3 miljoen uit kon geven aan een linksback, dat PSV in de acute problemen was gekomen als Propper niet verkocht was, dat er in de winterstop nog een speler verkocht moest worden om een gat te dichten, etc.  Sinds die berichten heb ik ook al gelezen dat PSV een bod van 12 miljoen op Locadia af heeft geslagen, dat het een bod van 10 miljoen op Bergwijn heeft afgeslagen en dat het 10,5 miljoen heeft betaald voor Romero.  Die berichten zijn volgens mij niet helemaal met elkaar te rijmen... Tenzij Brands en Gerbrands in de zomer nog heel verstandig waren op financieel gebied en nu ineens iets hebben van ""ah, f*ck it, wat zou het ook..."". Maar dat betwijfel ik.  Ben zeer benieuwd! Schijnt een groot talent te zijn, althans zo staat hij te boek in zijn land. 10.5 mil is natuurlijk ook niet niks een zeker een risico. Hopelijk gaat deze jongen schitteren in dit prachtig tenue en gaat hij weer voor tientallen miljoenen weg. Brands is de laatste tijd goed bezig!  Overigens op FM ook een zeer groot talent, een wonderkind zelfs! Vaak zit fm toch wel goed met hun inschattingen.  Leuk en aardig dat mensen zeggen dat hij op FM goed is, maar Bazoer groeide in dat spel uit tot ballon d'or winnaar, bakkali kon zo bij Bayern of Real eindigen en dan heb je er nog een hele hoop zoals Zivkovic, kishna en labyad die wereldtop werden volgens dat spel. Aissatti werd volgens mij hoger ingeschat dan Aguero. Ze zitten vaak goed, maar ook heel vaak fout. Op basis van een spelletje kan je er niks over zeggen.  Ongeacht of deze speler het gaat maken, vind ik het een goed teken dat er weer buitenlandse talenten naar Nederland komen. En dat er goed voor wordt betaald. Opleiden heeft geen zin zonder het halen van kwaliteit. In een markt die steeds internationaler wordt, redt je het niet met alleen NL spelers.  Deze speler schijnt echt een talent te zijn, maar is nog maar 18 jaar. Het probleem van het Nederlandse voetbal is vooral een gebrek aan ervaren spelers. Jonge spelers worden beter aan de hand van ervaren spelers. Goed dus dat er weer spelers komen, maar wie gaat dit mannetje bij de hand nemen?  Wie hem bij de hand gaat nemen? Als het geen spelers zijn, zou ik zeker jongens als van Bommel of van Nistelrooy erop zetten. Lekker veel persoonlijke aandacht, spreken prima Spaans en kennen de wetten van het echte topvoetbal. Want hoe ervaren zijn de spelers die je kunt halen bij Nederlandse clubs? En dan bedoel ik niet veel wedstrijden of leeftijd, maar het werken op topniveau.",entertainment
"Bouwman en Steenhuis schreven een (over)enthousiaste geschiedenis van de Hogere Burgerschool, nu 50 jaar ter ziele.  Het lyceum dat ik in de jaren zestig bezocht, hield de leerlingen subtiel voor dat de hogere burgerschool - de hbs - duidelijk van minder allooi was dan het gymnasium, zeker als het om de a-afdeling ging. Aan het eind van het eerste jaar, toen je moest kiezen tussen deze twee opleidingen, kregen we een overzicht van de mogelijkheden die je met het diploma had. Het hoogste was gymnasium-bèta, daarmee lagen zo’n beetje alle universitaire studies binnen je bereik; met het papiertje hbs-a op zak stond eigenlijk alleen de faculteit sociale wetenschappen open, met modestudies als politicologie en (niet-westerse) sociologie. Kortom, van meet af aan werd hbs’ers onder de neus gewreven dat ze toch wel ver achterliepen op de gymnasiasten.  Lees verder na de advertentie  Maar wie de geschiedenis van de school bekijkt, en dat kan in het vrolijke boek ‘Wij van de hbs’, komt tot een heel andere conclusie. De hogere burgerschool, ingevoerd door de liberale staatsman Thorbecke in 1863, was van begin af aan een daverend succes. Het schooltype groeide uit tot ‘de parel uit de Nederlandse onderwijsgeschiedenis’. Het trok, zeker in de begintijd, de crème de la crème van de jongens uit de burgerstand aan (meisjes gingen veelal naar de mms). Het leidde de leerlingen via een breed vakkenpakket op tot gewilde arbeidskrachten die hun talen spraken, die konden handelsrekenen en boekhouden of die alles wisten van meetkunde en algebra en die geen tijd hoefden te verdoen met dode talen als Latijn en Grieks. Dat kwam allemaal goed uit in het Nederland van de tweede helft van de negentiende en eerste helft van de twintigste eeuw, dat sterk aan het industrialiseren en moderniseren was.  Van meet af aan werd hbs’ers onder de neus gewreven dat ze toch wel ver achterliepen op de gymnasiasten  Dit soort opbeurende teksten gaan er natuurlijk prima in bij hbs’ers die al decennialang rondlopen met een minderwaardigheidscomplex. Voor hen kan dit boek niet meer stuk.  De hbs was eigenlijk bedoeld als eindonderwijs maar bleek ook een prima voorbereiding te zijn voor de universiteit. Aanvankelijk waren vooral de Polytechnische school in Delft en de Rijkslandbouwschool in Wageningen populair bij de gediplomeerden, maar later, toen de toegangseisen daar werden versoepeld, ook de ‘gewone’ universiteiten. Hbs’ers kregen ook het recht om te promoveren.  De docenten aan de hbs werden goed betaald. Volgens de twee auteurs van het boek waren de salarissen op de eerste opleiding (in Groningen) zelfs ‘riant’, leraren kregen het dubbele van hun collega’s op de gymnasia. “Geen wonder dus dat de hbs de docenten voor het uitzoeken had en scherp kon selecteren op vakbekwaamheid.”  Ook de arbeidsomstandigheden waren prima. Menig hbs kon bogen op een prachtig nieuw en modern onderkomen. Je kunt dat nog steeds zien: veel Nederlandse steden en provinciestadjes tellen een gebouw ‘van onalledaagse allure’: daar zat vroeger de hbs in. Al hebben er ook hele generaties hbs’ers jarenlang les gehad in treurige barakken met in de winter ijskoude en in de zomer bloedhete lokalen.  De hbs heeft nogal wat Nobelprijswinnaars voortgebracht, melden de schrijvers trots, vooral aan het begin van de vorige eeuw. Van 1901 tot 1913 sleepten vijf Nederlanders een Nobelprijs voor natuur- of scheikunde in de wacht, vier van hen hadden met succes de hbs doorlopen, de vijfde had ook een link met deze onderwijsinstelling, want hij had er les gegeven. “Van toponderwijs kreeg je toponderwijs”, concluderen de auteurs juichend. De meest recente laureaat is Ben Feringa, die vorig jaar de prijs won en een paar weken later als een held werd onthaald op de reünie van de rk hbs in Emmen waar hij in de jaren zestig op had gezeten.  Ook op andere terreinen hebben hbs’ers zich onderscheiden. De politiek bijvoorbeeld. Willem Drees, Jelle Zijlstra, Piet de Jong, Joop den Uyl, Wim Kok, ze waren alle vijf minister-president en hadden alle vijf de hbs bezocht. Dat is misschien leuk om te weten, maar zo’n rijtje zegt natuurlijk helemaal niks. Waarschijnlijk is er een langere lijst te maken van premiers die het gymnasium hebben doorlopen, inclusief de huidige premier Mark Rutte (die overigens te jong is om ooit op de hbs gezeten te hebben).  Het boek laat een stoet bn’ers aan het woord over hun hbs-tijd. Daar zitten leuke vragen en opvallende antwoorden bij (‘Op de hbs ben ik een stuk zelfverzekerder geworden’, zegt Gerrit Zalm, oud-minister van financiën en nu informateur), maar ze slaan lang niet allemaal op deze specifieke school - ze geven de oudere lezer wel veel heimwee naar die prachtige jaren zestig.  Oordeel: Veelzijdig, afwisselend, maar nogal oppervlakkig  Er zijn hoofdstukken over de hbs in het voormalige Nederlands-Indië, over de architectuur van de schoolgebouwen, en over de rol van de school in de Nederlandse literatuur. Notoire zittenblijvers mogen uitleggen waarom ze lang op school hebben gezeten, Freek de Jonge zelfs negen jaar! En toch nog goed terechtgekomen.  Het slothoofdstuk belicht het droevig einde van de hbs. In 1967 begon de laatste lichting scholieren aan dit schooltype, vijftig jaar geleden, vandaar dat dit boek nu verschijnt. Opvolgers waren het zesjarige atheneum (voor wie daarna naar de universiteit wilde) en de vijfjarige havo (vooral voor hbo’ers). Dat is een flinke achteruitgang gebleken, vinden de schrijvers van dit boek. Het is het bekende geklaag van babyboomers dat het vroeger allemaal beter was. Vooral het feit dat het aantal verplichte vakken danig is teruggeschroefd zint de heren niet. Wie spreekt er nog fatsoenlijk een vreemde taal, of kan vertellen wie er ooit bij Dokkum is vermoord? De middelmaat is troef.  Het is een behoorlijk ongenuanceerd verhaal. Hbs’ers moesten weliswaar in veel meer vakken examen doen dan de havisten en vwo’ers van nu, maar om nou te zeggen dat ze daarbij flink de diepte in gingen, nou nee.  Al met al is het een leuk boek om te lezen, maar dan vooral voor mensen die zelf op de hbs hebben gezeten, zij zullen veel herkennen. De hoofdstukken zijn wisselend van kwaliteit (het eerste is het beste) en geven bij elkaar een aardig beeld van wat deze schoolopleiding was. Het boek is als de hbs zelf: veelzijdig, afwisselend, maar nogal oppervlakkig.",business
"Rosanne Hertzberger bijt op zondag 23 juli het spits af in het 30e seizoen van VPRO Zomergasten.  deel  Rosanne Hertzberger (Rotterdam, 1984) is schrijver, columnist en microbioloog. In haar wekelijkse columns in NRC Handelsblad houdt ze moderne opvattingen en trends tegen het licht. Of het nu gaat over het feit dat steeds meer ouders hun kinderen niet meer vaccineren of de groeiende angst voor e-nummers, Hertzberger trekt met frisse zin ten strijde om feit en fictie van elkaar te scheiden.  Over VPRO Zomergasten zegt Hertzberger: ‘In mijn avond wil ik een aantal ongehoorzame mensen laten zien, in de wetenschap en in het leven. En ik wil laten zien hoe de mens de natuur naar zijn hand zet. Hoe we dat altijd al doen en hoe dat de normaalste zaak van de wereld is.’  Dit voorjaar kwam Hertzberger in het nieuws nadat ze in haar column het seksisme op de populaire website GeenStijl ter discussie stelde en zich afvroeg welke adverteerders deze inhoud mogelijk maakten. Haar column kreeg een vervolg met een oproep aan bedrijven om niet langer te adverteren op GeenStijl. 143 prominente vrouwen, onder wie de ministers Bussemaker en Schultz van Haegen, tekenden de open brief.  In april van dit jaar kwam haar boek Ode aan de e-nummers uit, waarin ze zich afvraagt waarom er opeens zo’n stemming wordt gemaakt tegen e-nummers en technologische vernieuwing in de voedselindustrie. Hertzberger noemt dit fenomeen ‘technofobie’. Ze waarschuwt dat we aan het ‘ont-ontdekken’ zijn, door belangrijke technologische uitvindingen van de afgelopen decennia met één twitterbericht verdacht te maken.  Hertzberger studeerde Life Science & Technology aan de TU Delft en de Universiteit Leiden. Tijdens haar studie schuwde ze de discussie niet: ze was een actief debater in de Leiden Debating Union en schreef columns voor het Leidse studentenblad Mare. Na haar studie verrichtte ze promotieonderzoek bij NIZOFood Research, een testinstituut voor voedingsproducten, en liep stage bij Nestlé in Zwitserland. In 2014 promoveerde ze aan de Universiteit van Amsterdam in de moleculaire microbiologie op het zuurstofmetabolisme van melkzuurbacteriën.  Samen met haar man Arjen van Veelen, eveneens columnist bij NRC, verhuisde Hertzberger na haar promotie naar de Verenigde Staten, waar ze enige tijd werkte bij het Centre for Women’s Infectious Disease Research aan de Washington-universiteit in Saint Louis. In 2016 keerde Hertzberger terug naar Nederland.  Dit jaar start Hertzberger met een nieuw project: een onderzoek naar het metabolisme van vaginale bacteriën. Ze werkt volgens een eigen methode, die ze ‘Open Kitchen Science’ doopt. Ze is niet verbonden aan een universiteit of onderzoeksinstituut, maar wil helemaal onafhankelijk haar onderzoek doen. Daarbij worden alle onderzoeksresultaten, ook alle voortgang en mislukkingen, gedeeld op een blog dat voor iedereen te volgen is. Met haar project wil Hertzberger de discussie op gang brengen over hoe wetenschap bedreven dient te worden.  Ga naar vpro.nl/pers voor persfoto's en meer informatie over de Zomergasten.",other
"Een van de meest gevreesde nummers in karaokebars vanwege de tekst waar maar geen einde aan schijnt te komen. Het nummer verwijst naar Joels eigen leven: Een tijd waarin zijn bokscarrière is mislukt en zijn debuutalbum is geflopt. Onder de naam Billy Martin treedt hij op als pianist in bars in Los Angeles. Paul McCartney heeft gezegd dat dit het nummer is wat hij het liefst zelf zou hebben geschreven. Elton John, een goede vriend van Joel, refereert aan de 'Piano Man' in zijn 'Tiny Dancer' uit 1971.  Album jaar  2017  Hoewel men hem vooral kent van ballads als 'James' en 'She’s Always A Woman', is Billy Joel een veelzijdig muzikant die net zo gemakkelijk opwindende pop, verfijnde doo-wop of pure rock’n’roll speelt. Met meer dan 150 miljoen verkochte platen behoort Billy Joel tot de tien succesvolste Amerikaanse artiesten aller tijden. Niet gek voor een man die ooit dacht dat hij carrière zou maken als profbokser.  Beetje raar dat Elton al in 1971 refereert aan een nummer dat drie jaar later wordt uitgebracht.  Geschreven door: Rogier21 december 2017 - 19:29 uur  Afschuwelijk nummer. Billy Joel heeft onwaarschijnlijk veel nummers gemaakt. Ook heel mooie, zoals Goodnight Saigon, Leningrad, She's Always a Woman to Me, Honesty. Maar af en toe ook echt uitglijders, zoals River of Dreams. En deze Piano Man. Als dat mondharmonicaatje inzet, jek.  Geschreven door: Vincent Janssen3 december 2017 - 17:52 uur  .  Geschreven door: Simon31 december 2016 - 23:45 uur  Voor Bionda, van Simon  Geschreven door: Ria31 december 2016 - 23:10 uur  Oubollig, oud en volledig gedateerd. Dat het nummer zo populair is bij jongeren is voor mij een reden om de muzikale generatiekloof tussen ouders en jongeren verplicht te maken. Het moet niet zo zijn dat de ouders een hippere muzieksmaak hebben dan de kinderen.Ik ben oud en al meer dan veertig jaar fan van Billy Joel, dus ik geef toe dat ik ook op dit nummer heb gestemd. Ik wil gewoon niet dat de leeftijdsgenoten van mijn nichten dit nummer ook mooi vinden. Laat iedere generatie zijn eigen muziek van het heden goed vinden, dan zal de popmuziek zich blijven vernieuwen. Misschien maakt mijn generatie dan nog eens mee dat de top vijf niet meer gedomineerd wordt door de zeventiger-jaren-muziek  Geschreven door: Obbe31 december 2016 - 20:56 uur  Ik hou van de verhalen die Billy Joel vertelt. Mijn favoriet is Scenes From an Italian Restaurant, maar deze is ook mooi. Feel good en melancholie ineen.  Geschreven door: Marjolein27 december 2016 - 22:49 uur  De treinreclame heeft z'n werk gedaan, vond dit al wel een leuk nummer maar ben er nu echt door ""gevangen"", lekker meezingen, zo hard mogelijk !  Geschreven door: Bert26 december 2016 - 03:30 uur  Marian groetjes van Bert en lekker blijven luisteren xxx  Geschreven door: Bert26 december 2016 - 03:28 uur  Marian trusten en lekker luisteren naar top 2000 groetjes Bert xxx  Geschreven door: Mats vd deure26 december 2016 - 00:19 uur  Mag ik in beeld #top 2000  Geschreven door: Mats vd deure26 december 2016 - 00:18 uur  Lekker top 2000 kijken #leuk  Geschreven door: Mats vd deure26 december 2016 - 00:17 uur  #top 2000 luisteren na een dagje pokémon vangen!!!!  Geschreven door: Mats vd deure26 december 2016 - 00:15 uur  Heerlijk pokémon gevangen met top 2000 op de achter grond  Geschreven door: Frans Willems uit Mo31 december 2015 - 16:45 uur  Kijk op YouTube. Toets in Pianoman Station Nijmegen en zie wat er gebeurt.  Geschreven door: Arthur Helling31 december 2015 - 00:35 uur  Het leven trekt voorbij in dit nummer. De eenvoud van het leven wordt bezongen. We kunnen ons allemaal identificeren met deze 'minidocu' van Billy, ja toch?  Geschreven door: Tess Stoop29 december 2015 - 17:45 uur  Mijn vader en ik zijn allebei gek op dit nummer. Altijd als we het het horen sturen we elkaar even een berichtje. Dit jaar zijn mijn ouders er niet met de feestdagen, ze maken een reis door Nieuw-Zeeland van 6 weken. We missen ze natuurlijk wel, maar met de muziek van de top 2000 zijn ze toch een beetje dichtbij.  Geschreven door: Marcel25 december 2015 - 23:48 uur  Mooi nummer, op een mooie manier een verhaal bezingen. Ik zie de kroeg altijd voor me, als ik met mijn ogen dicht luister.  Geschreven door: harold25 december 2015 - 21:57 uur  Dit nummer geeft in zijn eenvoud de essentie van muziek weer, speel een nummer en je vermaakt ons! hoe eenvoudig geschreven.  Geschreven door: V.16 december 2015 - 19:57 uur  Fantastische, tijdloze song. Waar je ook bent: als deze plaat gedraaid wordt doet iedereen mee. Krijgt sinds de vorige editie van de Top 2000 eindelijk het verdiende respect.",entertainment
"artikelWat Wouter Koolmees zeldzaam maakt in het politieke bedrijf is zijn aardigheid. Hij is blijmoedig, innemend slim en hij heeft altijd een technische oplossing voor problemen waar anderen ideologisch vastzitten. Daarmee zou het Politiek Talent van 2010 weleens de ideale secondant van de formatie van 2017 kunnen zijn.  Door:Jan Tromp3 juli 2017, 02:00  De nieuwe informateur zit aan tafel met een paar oude bekenden. Met Mark Rutte natuurlijk, die staatssecretaris was op Sociale Zaken en Onderwijs toen Gerrit Zalm tussen 2003 en 2007 de scepter zwaaide op Financiën. Maar ook Wouter Koolmees, secondant van Alexander Pechtold behoort tot de old school, hoe jong hij ook is met zijn 40 jaar.",politics
"Dit is het laatste Premium artikel dat u gratis kunt lezen. Tijd voor een abonnement!  premium  Een Oranjefan figureert in de video, die niet bepaald ’positief’ is over Nederland.  Foto: Screenshot YouTube  3 uur geleden  EDINBURGH - Een campagnefilmpje tegen de Nederlandse Spoorwegen (NS) is ’beledigend’ en ’bijna racistisch’. Dat zegt de Schotse minister van Transport, Humza Yousaf.  Een protestbeweging had de video gemaakt, omdat de NS het spoor in Schotland runt. Volgens de makers moet dat weer in Schotse handen komen: ’Schotland first’. De video heeft veel weg van de parodie op Donald Trump van Zondag met Lubach.  In het filmpje vertelt een vrolijke man dat de Schotten met hun treinkaartjes de Nederlandse schatkist vullen. „Met minimale investeringen kunnen we gezonde winst maken dankzij Schotse forenzen”, zegt de man in het Engels met een sterk Nederlands accent. Op de achtergrond zijn molens, tulpen en fietsen te zien.  Het filmpje is gemaakt door een vakbond en verspreid door Momentum, een actiegroep uit de linkervleugel van de sociaaldemocratische partij Labour. De Schotse minister van Transport, Humza Yousaf, is in elk geval niet te spreken over het filmpje. Hij noemt het „beledigend, bijna racistisch” en hoopt dat Labour afstand neemt van het spotje.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",business
"Na amper vier maanden valt het doek voor Halbe Zijlstra. Hij diende zojuist - met tranen in zijn ogen - zijn ontslag in als minister van Buitenlandse Zaken.Hoewel de coalitie er alles aan heeft gedaan om zijn leugen over een bezoek aan Poetin te neutraliseren, twijfelde de oppositie openlijk aan zijn geloofwaardigheid als minister. Het debat met premier Rutte gaat nog wel door: hij was immers al enige tijd op de hoogte van de leugen. Volg alle ontwikkelingen hieronder in ons liveblog.",politics
"Het slachtoffer en de verdachte van de schietpartij op een dancefeest in het Scheepvaartmuseum, twee weken geleden, horen tot dezelfde rivaliserende groepen die hoofdrollen spelen bij de dubbele liquidatie in de Staatsliedenbuurt op 29 december.  Door:Paul Vugts8 juni 2013, 07:00- Bron: Het Parool  De schietpartij tijdens het dancefeest Waterfront stond op zichzelf en was het gevolg van een afzonderlijke ruzie. Maar de spanning in de onder­wereld die mede verband houdt met de wildwestschietpartij in de Staatsliedenbuurt lijkt op de achtergrond een belangrijke rol te spelen.  De verdachte die vastzit voor de dodelijke schietpartij in het Scheepvaartmuseum is de 25-jarige Amsterdammer E.L. Hij is op aanwijzingen van feestgangers kort na het schieten gepakt in zijn auto, vlak bij het museum.  Hij wordt gerekend tot de groep rond de beruchte crimineel Gwenette Martha. Die zit in de cel omdat justitie hem verdenkt van het treffen van voorbereidingen Benaouf A. te liquideren. Benaouf A. is het belangrijkste doelwit van de schietpartij in de Staatsliedenbuurt. Hij ontkwam terwijl twee metgezellen met automatische wapens werden geliquideerd.  BoekhouderHet dodelijke slachtoffer van de schietpartij op Waterfront, Souhail Laachir (26), wordt juist gerekend tot het kamp van Benaouf A. Hij wordt wel A.'s 'boekhouder' genoemd.  In het gezelschap van slachtoffer Laachir waren op Waterfront bekende voetballers. De broer van een bekende voetballer werd er nog even van verdacht dat hij de door meerdere kogels getroffen Laachir wilde bestelen, maar voor die verdenking bleek geen grond te zijn. Hij was met het slachtoffer bevriend.  JustitieDe zaak omtrent de schietpartij wordt behandeld door hetzelfde team van officieren van justitie dat ook de verscheidene onderzoeken leidt die zijn opgezet na de liquidaties in de Staatsliedenbuurt - ook naar andere onderwereldmoorden die met de vete verband zouden houden. Volgens zijn advocaat Niels van Wersch zal E.L. aantonen dat die niet in het Scheepvaartmuseum was op het moment dat werd geschoten.",entertainment
"Falco Joosten  Gisteren, 13:26  Wie dacht dat de mens alleen de aarde vervuilt, heeft de ruimte nog niet gezien. Om de aarde cirkelen miljoenen stukken afval, waaronder duizenden afgedankte satellieten. Ze kunnen problemen opleveren voor de ruimtevaart.  Volgens schattingen van de NASA cirkelen er in totaal ruim 500.000 stukken ruimtepuin in een baan om de aarde. Hiervan zijn er minstens 20.000 groter dan een tennisbal. Het rondvliegende afval heeft een snelheid van 28.200 kilometer per uur, wat gelijk staat aan ongeveer 8 kilometer per seconde. Al dat ruimteschroot kan voor grote problemen zorgen in de toekomst.  De onderstaande visualisatie van Esri, specialist in kaarttechnologie, brengt alle satellieten in kaart. De rondvliegende objecten kunnen geselecteerd worden op basis van grootte, lanceringsdatum of land van herkomst. Zo heeft Rusland bijvoorbeeld de meeste satellieten de ruimte in geschoten (circa 6.000), de VS komt daarna op de tweede plaats met ongeveer 5.000 satellieten. Slechts één op de vier satellieten in de ruimte is nog in gebruik. Ruim 12.000 van de 16.000 satellieten zijn afval.  Als de ring van ruimteafval in omvang blijft groeien, kan dit uiteindelijk leiden tot problemen voor de ruimtevaart. Een grote schoonmaakactie in de ruimte zou de enige uitkomst zijn. Recentelijk deden Chinese wetenschappers onderzoek naar het gebruik van laserkanonnen om afval uit de atmosfeer te schieten. In Engeland staat het RemoveDebris satellietplatform klaar om gelanceerd te worden. Het project geldt als een eerste serieuze poging om ruimtepuin op te ruimen. Aan boord zullen tests worden gedaan waarbij verschillende technieken worden onderzocht. De onderzoekers willen onder andere proberen om het afval op te ruimen met een vangnet en een harpoen.  Afval BNR in kaart Ruimtevaart Technologie  Doe mee aan de discussie op onze Facebookpagina of via Twitter (#bnr).",other
"Woensdag, 5 juli 2017 om 15:59  Terenco Kongolo maakte onlangs voor ongeveer vijftien miljoen euro de overstap van Feyenoord naar AS Monaco. De 23-jarige verdediger maakte enkele grote hoogtepunten mee in De Kuip, waaronder een bekerwinst en een landskampioenschap, en verlengde enkele maanden geleden nog zijn contract in Rotterdam. Fred Rutten zag de transfer van de Oranje-international naar de Franse landskampioen dan ook niet aankomen.  Rutten werkte in het seizoen 2014/15 samen met de linkspoot en kent zijn kwaliteiten. ""Ik had de overstap niet echt verwacht. Op zijn leeftijd en nog niet als vaste international, dan zo'n transfer maken... Dat heeft me wel verbaasd"", zegt de ex-trainer van onder meer Feyenoord, FC Twente en PSV in gesprek met ELF Voetbal. “Monaco is natuurlijk een club die afgelopen jaar enorm is gegroeid, een team met heel veel talentvolle spelers.""  Rutten denkt dat Kongolo veel zal moeten geven bij zijn nieuwe werkgever om een basisplek af te dwingen. Volgens de momenteel werkloze oefenmeester zal Kongolo nog flink met gewichten aan de slag moeten, wil hij in aanmerking komen voor een basisplek bij het team van trainer Leonardo Jardim. “Terence is een type dat zich snel aanpast, maar hij zal moeten beseffen dat als hij een topspeler wil worden, hij ook aan zijn fysiek moet werken. En dat was niet zijn favoriete bezigheid in het verleden. In het begin moesten we hem wel even aanduwen”, aldus Rutten.  Denk jij dat Terence Kongolo al toe was aan een transfer naar AS Monaco?  Ik had de overstap ook niet verwacht en Kongolo is inderdaad geen vaste basisspeler bij het Nederlands elftal, maar ik verwacht dat zijn tijd bij het Nederlands elftal nog zal komen en ik verwacht dus dat hij in de toekomst zeker vaste basisspeler en een steunpilaar/belangrijke speler voor Nederland zal worden.  Als Ajacied ben ik altijd al een groot fan van Kongolo geweest. Ik ben er ook van overtuigd dat hij zich goed zal ontwikkelen bij Monaco en het liefst zie ik hem ook als centrale verdediger, maar ook de positie linksback vult hij over het algemeen prima in en ik denk dat Kongolo echt een zeer goede verdediger zal worden in de toekomst.  Hij is immers pas 23-jaar en ik verwacht dat hij zich goed zal ontwikkelen bij Monaco. Ook lijkt Kongolo mij een zeer verstandige speler en als hij 2 of 3 jaar goed presteert bij Monaco, dan zie ik hem in de toekomst wederom een stap omhoog maken.  Karsdorp zit standaard bij de selectie van Oranje, mits hij fit is. Kongolo niet en heeft dus alleen zijn seizoenen bij Feyenoord waarop hij beoordeeld kan worden door buitenlandse clubs. Monaco heeft daarin dus geen ""grote"" naam gekocht die international is. Dat is wat Rutten probeert te zeggen.  Eigenlijk is het apart dat hij geen vaste international is. Kongolo ging zelfs mee naar het WK 2014, en nu is hij niet eens meer goed genoeg voor een voorselectie. Ik vind het een goede stap voor hem. Bij Monaco krijgen de jonge jongens vaker een kans dan bij andere tteams, en ik denk dat de Ligue 1 beter bij hem past dan de Serie A of de Premier League.  Ben ik met je eens, had afgelopen tijd zeker vaker een kans mogen krijgen bij Oranje. Probleem is dat we gek genoeg te veel linksbacks hebben. Alleen niet echt eentje die er bovenuit stijgt. Blind, Aké, Pieters, Kongolo, Willems (en dan vergeet ik er vast nog 1 of 2): allemaal spelers die opzich een voldoende scoren maar ook niet meer dan dat. Plus dat bijvoorbeeld Aké niet een pure linksback is geloof ik.  Voor clubs met geldnood is dat inderdaad wanbeleid, maar voor clubs die genoeg geld hebben (zoals Monaco) is dat absoluut geen wanbeleid. Dan is het eerder niet slim om je speler te verkopen voor je een ander vastlegt, want dan weten clubs dat je een nieuwe speler nodig hebben, dus gaan ze meer geld vragen. Ook heb je nog het risico dat je niet op tijd een vervanger binnen haalt.  Ik denk wel dat Kongolo goed genoeg kan worden voor een basisplek binnen afzienbare tijd. Benjamin Mendy stond bij Marseille de laatste jaar ook stil in zijn ontwikkeling en leeft bij Monaco gelijk weer op en verdiend waarschijnlijk een transfer naar City. Ik denk dat Kongolo dat ook kan gaan doen, hij heeft zeer veel potentie voor zowel LCV als op LB  Hij heeft inderdaad vaak spierblessures, maar dat kan ook komen doordat hij juist zeer veel speelde. Als er afgelopen seizoen gerouleerd werd, dan bleef Kongolo er altijd in staan, dus dat zegt ook wel iets. Trouwens: Seizoen 14/15: 45 officiële wedstrijden Seizoen 15/16: 35 officiële wedstrijden Seizoen 16/17: 31 officiële wedstrijden  Vond het ook een beetje onverwacht en had iets meer directe kwaliteit verwacht van Monaco om Mendy te vervangen, maar Kongolo heeft nog zo veel rek in zich, moet je nagaan hoe ver hij was geweest mits hij geen blessures had. Hij zal veel leren bij Monaco, tis toch wat anders trainen tegen spelers als Falcao, Mbappe, Lemar Moutinho dan met alle respect Jorgensen, Berghuis en Jens Toornstra. Pas 23, nog jong genoeg, gaat nog grote stappen maken.  Als je moet wachten tot je een vaste basis plaats hebt bij oraje zullen heel veel spelers nooit een dergelijke transfer kunnen maken. De kans doet zich nu voor en dan snap ik dat hij hem grijpt. In tegenstelling tot Karsdorp had hij naar mijn mening het beste nog een seizoen bij Feyenoord kunnen blijven. Ik twijfel of hij komend seizoen basis staat en dat heeft hij in deze fase van zijn carriere wel nodig.  Waarom vind je dat Kongolo een jaar had moeten wachten? Kongolo is in mijn ogen een completere back dan dat Karsdorp is op het moment. Kongolo is verdedigend ijzersterk en kan ook centraal prima uit de voeten. Ik heb er alle vertrouwen in dat die jongen de wereldtop gaat halen (al jaren). Bij Karsdorp moet ik dat nog zien, al is hij zeker een moderne back die op de brommer is.  Inderdaad niet verwacht, zowel qua team als qua verkoopprijs wat mij betreft onverwacht. Verkoopprijs gewoon super gedaan van van Geel. En qua fysiek in relatie tot de competitie heeft ie zich nog behoorlijk te ontwikkelen.  De enige reden dat hij niet vaak bij Oranje zat komt omdat Blind de voorkeur gaf aan Ajacieden en zijn eigen zoon. Bankzitter bij Ajax Riedewald kreeg de voorkeur boven hem, Viergever kreeg de voorkeur boven hem, zelfs Dijks zat een keer in de voorselectie boven hem. Dan heeft het dus niet met kwaliteit te maken.  Riedewald was meerdere keren opgeroepen. Feit blijft dat Ajacieden de voorkeur kregen in Oranje, want die spelers die Blind telkens opriep zitten nu of bij Ajax op de bank of ze zijn alweer vertrokken. Dat is een bewijs dat Blind er destijds telkens naast zat.  Wat is er gek aan het feit dat viergever de voorkeur krijgt dan? Heeft de uitstraling niet mee maar is gewoon de betere van de twee. Riedewald was jong, ik snap dat je daar je vraagtekens bij zet maar ik snap blind ook dat hij die wilde testen. Gewoon eens zien of ie net zo goed is als de hype  Dat zegt dan genoeg over de speler zelf. Als hij zo goed was, dan kon niemand om hem heen. Dat is niet het geval. Al moet ik zeggen dat de voorselectie van Dijks misschien niet goed was, maar hij speede toen niet heel slecht. We zullen zien hoe hij zich gaat ontwikkelen. Maar Blind hiervan de schuld geven vind ik een beetje open deuren intrappen.  Ja hoor, het lag aan Kongolo zelf. Iedere Blind(e) kon zien dat deze jongen met afstand de beste linksback van de Eredivisie was, maar toch bleef Blind kiezen voor spelers als Riedewald, Dijks, etc.; nota bene een wisselspeler van zijn favoriete club. Het was geen geheim - wel van Blind, maar de waarheid zei anders - dat hij graag Ajacieden opriep en andere links liet liggen, ondanks dat zij wel bij hun club speelden.  Dat je vervolgens de keuze voor Dijks zelfs nog half verdedigd, zegt genoeg over hoe je hierin staat. Kongolo staat ver - en dan bedoel ik heel ver - boven Dijks in de pikorde onder een normale coach.  Dat is wel erg subjectief. Ik denk dat elke coach Daley Blind boven Kongolo zou verkiezen. Verder kan ik ook niet zeggen dat hij nou zoveel indruk heeft gemaakt dat hij de onbetwiste nummer 1 in Oranje is. We hebben nou eenmaal veel jonge spelers met een vergelijkbaar niveau. Dan vallen er altijd een paar spelers af, tot zij zich bewijzen na een transfer. Als Kongolo een basisplaats bemachtigt bij Monaco en goed speelt, zal hij vast wel geselecteerd gaan worden. Tot nu toe heeft Kongolo in ieder geval niet genoeg laten zien waardoor bondscoaches niet om hem heen kunnen.  Het gaat imo niet om Blind, maar om spelers als Dijks, Riedewald, Viergever, etc.. Allemaal spelers die totaal niet in de buurt van Kongolo z'n niveau op linksback (!) komen. De enige die heel de tijd subjectief is geweest, is meneer Blind zelf. Hij bleef die keuzes maken, ondanks dat Kongolo zelden op fouten te betrappen was en een zeer constante factor is geweest bij Feyenoord. Dat mensen zo'n halfgare bondscoach - imo top 3 slechtste trainers ooit van ons vaderland - nog steeds verdedigen is mij echt een raadsel.  Hij heeft volgens mij genoeg laten zien. Dat Blind wordt opgeroepen begrijp ik wel want die speelt veel bij MU, maar volgens mij zitten er in de selectie normaal 2 LB's. Dat vervolgens jongens als Dijks, Riedewald of Willems worden opgeroepen is totaal onbegrijpelijk. Als we het hebben over spelers die nog niets hebben laten zien dan hebben we het toch echt over Dijks en Riedewald  Het gaat mij ook niet om Dijks, Riedewald of Viergever. Op zowel linksback als centraal achterin zijn er betere alternatieven beschikbaar. Dat Blind een slechte bondscoach was, staat buiten kijf. Daar is nauwelijks een twijfel over mogelijk. Ik was het ook niet eens met het selecteren van die drie, maar we hebben het nu over Kongolo. Geen slechte speler, maar zal pas een rol gaan spelen in Oranje als hij nu bij Monaco goed gaat presteren.  Heb al vaak genoeg hier op Voetbalzone aangetoond dat Blind geen voorkeur had voor Ajacieden. Maar ja, als een speler niet in de smaak valt bij een bondscoach met een Ajax verleden, dan ligt het aan de Ajax bril van de coach.  Is het een trainer zoals Hiddink of Advocaat die hem niet selecteerd, tja dan hoor je er niemand over. Wel grappig dat Kongolo alleen speelde bij van Gaal, een coach die toch wel als Ajacied gezien wordt.  Riedewald, Tete, Bazoer, El Ghazi, Dijks (voorselectie) zaten er allemaal bij en speelden zelfs in de basis. Nu zitten ze op de bank bij Ajax of zijn ze al vertrokken. Conclusie: Blind had het fout gezien. Hij koos doelgericht voor deze jongens en dat heeft wel ermee te maken dat ze voor Ajax spelen.  Bazoer (pas zes interlands) speelt gewoon in de bundesliga, qua sterkte de derde league van de wereld en wordt als een groot talent gezien. El Ghazi speelt in Frankrijk, het land waar Kongolo nu naar toe gaat. Overigens heeft El Ghazi maar twee interlands gespeeld, hij was alles behalve een vaste keuze echter bij veel blessures ,mocht hij een keertje meedoen.  Tete (overigens pas zes interlands) heeft de clubs voor het uitkiezen en hetzelfde geldt voor Riedewald (pas drie interlands). Speelde allebei een ijzersterke wedstrijd tegen Lyon in de halve finale EL en waren altijd eerste keuze bij Ajax onder Frank de Boer.  Wel raar eigenlijk, Blind was zeventien wedstrijden bondscoach maar Tete en Riedewald hebben nauwelijks interlands op hun naam staan. Hoe kan dat nou? Al die keren heeft Blind ze niet opgesteld? En dat met zijn enorme Ajax bril, ik snap er even niets meer van.  Is gewoon een kooppie voor Monaco en die hebben er gewoon kijk op...die gaan hem zeker een stuk sterker maken en binnen 2 jaar is die 40 miljoen waard en niet meer weg te denken bij oranje....mark my words!  Dat hij geen vaste Oranje international is, dat is niet zo gek, we hebben een buitengewoon sterke lichting verdedigers en Daley Blind speel je er op linksback niet zomaar even uit als 22-jarig broekie. Hetzelfde kan je zeggen voor Ake trouwens.  Buitengewoon sterke lichting?? Hou aub op zeg.. Vorig jaar kansloos 4de geworden in de poule waardoor je het EK mist en ook dit jaar ziet het er pover uit. Tuurlijk dat je Blind de schuld kunt geven van alle malaise bij Oranje, maar als de lichting zo sterk zou zijn dan zou je niet zoveel (knullige) goals tegenkrijgen.  In Oranje ja, maar bij hun clubs laat deze lichting toch echt hele goede dingen zien. Je kan toch moeilijk ontkennen dat het spelersmateriaal nu toch wel een tandje beter is (en hoger speelt) dan de generatie Heitinga, Mathijsen, Maduro, Boulahrouz, Ooijer, Braafheid en Vlaar. We presteerden toen goed, maar om nou te zeggen dat we dit door de geweldige kwaliteit in de achterhoede deden...  Als je aan de andere kant kijkt naar wat onze spitsen, verdedigende middenvelders en buitenspelers ervan bakken bij hun clubs, daar word je niet vrolijk van.  Kongolo moet juist niet aan de gewichten gaan hangen zal alleen maar ten koste van zijn snelheid kunnen gaan indien hij meer spiermassa gaat kweken.  Hij is geen verdediger die veel fysieke duels uit moet vechten dat is niet zijn stijl maar door zijn snelheid en timing zit hij overal tussen. Dat maakt hem enorm gevaarlijk en heeft die enorm veel potentie, zal fysiek wel wat gaan winnen maar hopelijk niet teveel.  Kongolo is gewoon 1 van de grootste verdedigende talenten die er rondlopen. Tegelijkertijd komt hij bij een ploeg terecht waarin jonge spelers volop de kans krijgen. Ik twijfel geen moment of Kongolo gaat slagen, prachtige transfer voor die jongen.  Bij elke Nederlander die naar het buitenland vertrekt, mag je momenteel gaan twijfelen. Goed spelen in de Eredivisie zegt niet bijzonder veel over de kwaliteiten van een speler. Er zijn nog steeds voldoende (op papier) goede spelers die falen in het buitenland.  Verder is Kongolo een leuke speler en kan best slagen bij Monaco, maar ik kan niet zeggen dat ik er een potentiele topspeler in zie. Natuurlijk is de voetballerij erg onvoorspelbaar, maar ik kan in ieder geval op dit moment niet zeggen dat ik onder de indruk ben van Kongolo.  Goed spelen in de Eredivisie zegt inderdaad niet alles over de kwaliteiten van een speler, maar het is allicht beter dan slecht spelen in de Eredivisie.  Bovendien is er toch een hele lange lijst Eredivisiespelers die in het buitenland qua niveau prima overeind bleven - Suarez, Bony, Vertonghen, Alderweireld, Martins Indi, Fer, Eriksen, Chadli, Promes, De Vrij, Van Dijk, Blind, Pieters, Matic, Pelle, Milik, Wijnaldum en los van hun blessures ook nog Vermaelen, Van Ginkel en Affelay. En zo zijn er ongetwijfeld nog wel meer te noemen. Niet iedereen is een gevalletje Babel, Janssen of Drenthe.",entertainment
"De Britse politie heeft in het havengebied van de stad Dover, in het zuidoosten van Engeland, een 18-jarige man aangehouden. De man wordt in verband gebracht met de half gelukte terreuraanslag in de Londense metro, vrijdag tijdens de ochtendspits. Bij een vuurbal en de daaropvolgende stampede bij halte Parsons Green, West-Londen, zijn 29 metroreizigers gewond geraakt. Er waren zaterdag honderden soldaten op strategische locaties geplaatst om de politie vrij te maken voor de jacht op de daders.  Het is aan de incompetentie van de terrorist te danken dat er geen bloedbad was ontstaan in de wagon van de District Line. De antiterreureenheden zijn dankzij CCTV op de hoogte van de identiteit van de terrorist. Het was de vijfde terreuraanslag in Groot-Brittannië binnen zes maanden. De Britse premier Theresa May heeft het dreigingsniveau van aanslagen in het land bijgesteld van 'ernstig' naar 'kritiek'. Dat is het hoogste niveau, wat betekent dat er op korte termijn een terreurdaad wordt verwacht.  In de loop van vrijdag ontstond er een diplomatieke rel nadat Donald Trump had beweerd dat het om een 'loser terrorist' ging, die volgens hem op de radar verkeerde van Scotland Yard. De Amerikaanse president riep de Britse politie via Twitter op om 'pro-actief' te zijn. Scotland Yard en premier Theresa May reageerden kribbig op de 'speculatieve' en 'onbehulpzame' adviezen vanuit het Witte Huis. Vers in het geheugen ligt nog de grote aanslag in de Manchester Arena, afgelopen mei, waarbij de naam van de dader bekend werd gemaakt door de Amerikaanse pers, die was ingelicht door de lekkende autoriteiten. Trump heeft toegang tot inlichtingen van de Britse veiligheidsdiensten.  'Hij heeft een mes!' gilden mensen die de vluchtende terrorist meenden te hebben gezien  Rond twintig over acht vloog er een vuurbal door de volle coupé, afkomstig uit een emmer die in een stevige Lidl-tas zat. In een staat van grote paniek rende iedereen de metro uit, waarna passagiers onder de voet werden gelopen op de trappen naar de uitgang. 'Hij heeft een mes! Hij heeft een mes!' gilden mensen die de vluchtende terrorist meenden te hebben gezien, hetgeen de paniek nog groter maakte. Acht gewonden hadden behandeling nodig in een brandwondencentrum. Al snel werd ontdekt dat de huis-, tuin en keukenbom zelf niet was afgegaan. Er staken nog draden uit, gelijkend op kerstboomverlichting. Mogelijk zaten er ook chemicaliën in het explosief.  Volgens terreurexperts was het rustige Parsons Green niet het doel, maar waarschijnlijke bekendere en drukkere haltes als Paddington, Notting Hill of Westminster. Mogelijk ging de timer te vroeg af. De aanslag deed denken aan de geplande terreurgolf van 21 juli 2005 in het Londense openbaar vervoer. Een gebrek aan waterstofperoxide zorgde er indertijd voor dat de bommen niet afgingen en de daders, jihadisten, zitten nu levenslange celstraffen uit. Ook de recente aanslagen in Spanje hadden ernstiger kunnen aflopen als de terroristen kundiger waren geweest, wat ook geldt voor de bomschoen die eind 2009 was bedoeld om een vlucht van Amsterdam naar Detroit op te blazen.  Op zoek naar beelden van de dader heeft de politie passagiers gevraagd om beelden en foto's die voor en na de ontploffing gemaakt zijn op te sturen. Rechercheurs bekijken zo snel mogelijk alle beschikbare beelden van bewakingscamera's en analyseren de resten van het explosief.De chef van de dienst terreurbestrijding Mark Rowley zei dat de klopjacht op mogelijke verdachten volop gaande is. Dat IS de aanslag heeft geclaimd, noemde Rowley een routinegebaar dat nog geen bewijs is voor jihadistische betrokkenheid. Hij waarschuwde voor wilde speculaties die het onderzoek kunnen belemmeren.",entertainment
"Dit is het laatste Premium artikel dat u gratis kunt lezen. Tijd voor een abonnement!  premium  Gedachten van onze columnist op vakantie in Italië.  Foto: AFP  53 min geleden Patrick Damen  Bij binnenkomst op onze Italiaanse hotelkamer valt mijn oog direct op het fraai ingelijste stuk papier tussen beide ramen. Het is een origineel aandeel uit 1921, ooit iemands investering van maar liefst 500 Franse francs in een Franse organisatie, die toen de spoorlijn van Saigon naar My Tho (Vietnam) exploiteerde.  In de 19e en het begin van de 20e eeuw werd er internationaal door beleggers al veel geïnvesteerd in spoorwegen via aandelen en obligaties. En met behoorlijk wat risico, want niet alle spoorlijnen werden voltooid of gingen over tot uitbetaling van de beloofde rente. Toch vormden — vooral internationale — spoorwegfondsen op de Amsterdamse beurs de grootste groep fondsen aan het begin van de 20e eeuw.  De populariteit werd deels verklaard doordat er garanties van bijvoorbeeld de Russische staat op het rendement werden afgegeven. Na de Russische revolutie (1917) werden alle Russische effecten ongeldig verklaard en waren ze van de ene op de andere dag waardeloos. Dit soort ’papier’ is vandaag de dag nog in trek bij verzamelaars en kennelijk decorateurs voor de horeca.  De komende tijd zal er via de financiële pagina’s veel aandacht worden besteed aan het ontstaan van de wereldwijde kredietcrisis. Deze begon zich eind 2007 in de Verenigde Staten begon af te tekenen en bereikte na het faillissement van Lehman Brothers op de internationale beurzen een dieptepunt rond maart 2009. Een van de dingen die mij nog bijstaat is dat een paar maanden na dat dieptepunt van de beurskoersen, de toen 80-jarige superbelegger Warren Buffett voor maar liefst $44 miljard zijn grootste overname tot dat moment deed. In de Amerikaanse spoorwegsector!  We zijn bijna tien jaar na het uitbreken van de kredietcrisis. Hoe staan we er nu voor? Daarover verschillen de meningen. De situatie vroeg destijds niet om standaardoplossingen. Alleen de traditionele renteverlagingen ter stimulering van de economie werkten niet. De centrale banken hebben er met enorme, uitzonderlijk stimulerende ingrepen uiteindelijk voor gezorgd dat het financiële systeem en economieën weer op gang zijn gekomen.  We hebben gezien hoe onderling verbonden het financieel systeem is en daardoor ook hoe gevoelig. Dat is ook een van de dilemma’s voor het afbouwen van die stimulerende maatregelen van de centrale banken. In de VS is dat proces al begonnen, maar wanneer kunnen Europa en Japan volgen?  Beleggers met een goed gespreide wereldwijde portefeuille hebben de afgelopen jaren tussentijdse onrust goed doorstaan en fraaie resultaten behaald. De schijnbare rust die al enige tijd op de financiële markten heerst, maakt anderen juist weer onrustig. Laat die maar bezig zijn met de waan van de dag. Beleggers zoeken altijd die gebieden en sectoren waar de toekomstige groei plaatsvindt. Demografische en technologische ontwikkelingen zullen daar voor langdurige veranderingen zorgen.  Naar buiten kijkend over het mooie Toscaanse landschap vraag ik me af wat alle toekomstige ontwikkelingen voor dit gebied gaan betekenen. Reis je over tien jaar met een hyperlooptrein in anderhalf uur naar Zuid-Europa? Word je vervolgens met een zelfrijdende auto naar je hotel gebracht? Wordt voedsel in het restaurant niet meer gekookt, maar geprint? Betalen we alles met een cryptomunt en hangen de euro- en dollarbiljetten als decoratie in de hotelkamer? Ik ben benieuwd.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",business
"Wat begon als broodjeaapverhaal is volgens een studie van Brits-Indiase onderzoekers een serieuze aandoening: selfitis, oftewel een obsessie met het maken van selfies.  Door:Hannah Stöve24 december 2017, 18:00  Dat selfies maken gevaarlijk kan zijn, bewijzen de talloze mensen die zijn overleden terwijl ze gevaarlijke capriolen uithaalden om een plaatje te schieten. In november kwam de 26-­jarige Chinese stuntman Wu Yongning om, die bij zijn duizenden volgers op het Chinese netwerk Weibo bekend stond om selfies en video's op wolkenkrabbers.  Hij maakte ze zonder veiligheidsuitrusting. Hij overleed toen hij van de 62ste verdieping van een gebouw viel.  Maar ook als selfies maken niet fataal is, kunnen ze tot problemen leiden, blijkt uit nieuw onderzoek: namelijk selfitis, de obsessieve behoefte om jezelf op beeld vast te leggen en dit met de wereld te delen.  De term dook voor het eerst op in 2014 in The Adobo Chronicles, een satirische site die lijkt op De Speld. Daar werd gemeld dat de Amerikaanse beroepsvereniging voor psychologen het obsessief-compulsief maken van zelfportretten met een smartphone voor sociale media had aangemerkt als officiële psychische stoornis.  Het bericht groeide uit tot een wereldwijde hoax, en belandde in talloze serieuze media. Ook De Telegraaf bracht het bericht.  Technologie en welzijnHet broodjeaapverhaal inspireerde wetenschappers om toch eens te kijken naar de gevolgen van het nemen van veel selfies. Op zich is dat niet gek: het fenomeen internetverslaving werd eerst ook geopperd als grap, terwijl dat nu een geaccepteerde term is.  Mensen met de aandoening zouden met hun zelfportretten proberen aansluiting te vinden bij een sociale groep  Er zijn bovendien allerlei stoornissen die technologie verbinden aan psychische gezondheid, zoals nomofobie (de angst om niet bereikbaar te zijn) en cyberchondrie (net als hypochondrie een ongefundeerde angst om ziek te worden, maar dan door continu ziektebeelden te googelen).  Hoewel er nog veel onderzoek nodig is, vermoeden wetenschappers van de Nottingham Trent University en de Thiagarajar School of Management in India dat selfitis in de toekomst aan dat rijtje wordt toegevoegd.  Mensen met de aandoening zouden meestal weinig zelfvertrouwen hebben en met hun zelfportretten proberen aansluiting te vinden bij een sociale groep. Mogelijk vertonen ze symptomen van een andere gedragsverslaving.  Geen fabelOp basis van interviews met ruim tweehonderd Indiase studenten stellen de onderzoekers dat jezelf obsessief fotograferen voor sociale media geen fabeltje is.  Met deze input ontwikkelden ze een schaal waarmee vastgesteld kan worden of je lijdt aan selfitis, door te reageren op twintig stellingen zoals 'Ik voel me zelfverzekerd als ik een selfie maak' en 'Meer selfies maken verbetert mijn stemming en maakt me blij'.  Het onderzoek deugt best, zegt Mark Deuze, hoogleraar mediastudies aan de UvA. ""Het zegt alleen niets over mensen of internet in het algemeen, omdat alleen Indiase studenten eraan hebben meegewerkt.""  Door sociale media gaan sommige mensen zich hyperconformistisch gedragen, dat is link  Mark Deuze  ""Zij hebben te maken met een heel andere cultuur - denk aan het kastesysteem of man-vrouwverhoudingen. Maar dat sommige mensen buitensporig veel selfies nemen en daar misschien eens met iemand over zouden moeten praten, geloof ik zeker.""  Vooral de schaal waarmee is te bepalen of en waarom iemand zo veel selfies maakt en online plaatst, kan volgens Deuze nuttig zijn. ""Als ­iemand veel selfies maakt om herinneringen vast te leggen of meer zelfvertrouwen te ontwikkelen, is dat waarschijnlijk geen problematisch gedrag.""  ""Maar door sociale media gaan sommige mensen zich hyperconformistisch gedragen: ze voelen een enorme sociale druk om erbij te horen. Dan wordt het link. De aandoening past in aan bredere zorg die reden is jongeren te leren op een gezonde manier om te gaan met de macht van technologie.""  Grensgeval: Je maakt minstens drie selfies per dag, maar plaatst ze niet op sociale media.  Acuut: Je maakt minstens drie selfies per dag en plaatst ze allemaal op sociale media.  Chronisch: Je hebt een niet te beheersen, constante behoefte om selfies te maken, minstens zes keer per dag, en je zet ze allemaal op sociale media.",other
"Op Facebook schrijft Teunis in een verward verhaal dat hij ooit een ’superleuke vrouw’ ontmoette, en samen met haar een nieuw huis aan het bouwen was. Kennelijk ging het daarna mis en vreesde dat zijn kind hem ontnomen zou worden. ’Daarom is dit gebeurt’, schrijft hij. Omwonenden bevestigen dat het stel al langer relatieproblemen had.  Facebook-bericht van Teunis Z.  Foto: Facebook  Sinds de moord is Teunis spoorloos verdwenen. Verschillende politiediensten zoeken nu in een bosgebied langs de snelweg A12 niet ver van het kasteel Huis te Linschoten. Ook cirkelt er al enkele uren een politiehelikopter boven het gebied.  De moeder van de verdachte, die naast haar zoon woont, wilde geen commentaar geven.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",entertainment
"Woensdag, 27 september 2017 om 17:10  Ajax leek zich afgelopen zomer te versterken met de Braziliaanse aanvaller Richarlison. De deal leek in kannen in kruiken en in Amsterdam hield men rekening met de komst van de talentvolle aanvaller. Op het laatste moment grepen de Amsterdammers toch mis, want het was Watford dat de aanvaller overnam van Fluminense. Een telefoontje van manager Marco Silva was allesbeslissend.  ""Ik was thuis, volgens mij was het op een zondagavond. Silva belde me en vertelde dat hij me graag wilde hebben bij Watford en dat hij wist dat ik veel potentie had”, zegt de twintigjarige Richarlison in gesprek met de Watford Observer. “Hij zei dat ik op drie posities in de aanval uit de voeten kon. Toen hij belde, was ik ontzettend blij. Ik had het voorstel van Ajax al op zak, het was al akkoord. Maar toen belde Marco Silva en heb ik me bedacht.”  Watford telde uiteindelijk ruim twaalf miljoen euro neer voor de talentvolle aanvaller en Ajax bleef met lege handen achter. Richarlison heeft zich bij the Hornets al snel in de basis gespeeld in in de Premier League was hij in zes competitieduels goed voor twee doelpunten.  Niet altijd? 9 van de 10 keer wordt er al middenmaat binnen gehaald zoals een Viergever, Younes, Sigthorsson of Dijks. Spelers die wel aardig mee kunnen voetballen maar toch al vaak door het ijs zijn gezakt en hebben laten zien het elftal niet beter te laten voetballen. Jammer dat hij niet naar Ajax is gekomen, maar aan de andere kant heeft Johnsen wel meer en sneller kans op speelminuten nu.  Kan je zoveel andere voorbeelden opnoemen bij Ajax met betrekking tot middelmaat kom je met twee namen die misschien geen toppers zijn, maar zeker geen middelmaat (viergever & Younes). Verder is 9 van de 10 schromelijk overdreven. Ajax heeft net als elke club wel eens een mindere aankoop en zeker niet beduidend meer miskopen dan andere (nederlandse) clubs.  Toch wel triest dat Watford meer aantrekkingskracht heeft dan Ajax, notabene Europa League finalist van afgelopen seizoen (richarlison geruchten waren voor Europese uitschakeling). Geeft maar weer eens aan in wat voor positie wij ons bevinden als voetballand. Zelfs nu Ajax bedragen boven €10m kan permitteren, delven we het onderspit aan een laagvlieger uit de PL.  En wekelijks in uitverkochte stadions en 6 Europese (sub)topploegen tegenkomen spreekt meer aan dan ADO en VVV uit (op kunstgras). Janmaat, Amrabat, Berghuis zagen Watford ook als die stap hogerop. Best bizar inderdaad, en jammer.  En kijk aan Berghuis mocht je het bij Watford nog niet redden kan je altijd bij de Nederlandse top terecht komen. Al denk ik dat wanneer hij al akkoord was met Ajax en Watford langskwam hij vast het verschil in salaris had gehoord want anders zou je toch niet zo snel naar Watford gaan lijkt me. Die paar topwedstrijden daar zal je het ook niet alleen om doen die hebben de Nederlandse clubs ook in de EL/CL normaal gesproken.  Klopt. Ajax koopt ook neer breedte aankopen dan directe versterkingen. Vaak moet ook weer een eigen jeugd speler erin. Dat zgn ""wennen"" is allemaal begonnen met Sinckgraven maar is gewoon een excuus voor spelers die tegenvallen. En dat zijn er de laatste jaren heel wat..😂😂  Nu had Ajax ook wel meer mogen doen om het een beetje sneller af te ronden. Er zat flink wat tijd tussen het bericht dat er een akkoord was en het moment dat ie toch bekend maakte naar Watford te gaan.  Als hij in BPL in 6 wedstrijden al twee keer scoort dan had hij het met die matige verdedigers in de Eredivisie helemaal fantastisch gedaan....... Wellicht zelfs nog geplaatst voor CL als hij op tijd gehaald was...  Zoveel reacties toentertijd gelezen dat 'Richarlison echt niet naar Ajax wilde, waren gewoon geruchten, etc', blij dat dat nu uit de lucht is. En je kan vinden wat je wil, maar z'n eerlijkheid valt te prijzen.  Ik had het idee dat het eerder andersom was. Volgens velen zou hij zelf het liefst naar Ajax gaan maar zou hij ineens naar Watford moeten, zou hij nooit een werkvergunning krijgen en zou hij direct verhuurd worden. Nu bevestigd hij zelf wat de nodige mensen al dachten, namelijk dat hij zelf liever naar Watford ging toen die mogelijkheid zich voordeed.  Wie zegt dat Ajax internationaal heel wat voorstelt? In deze competitie met bijhorende gelden, stel je internationaal geen reet voor en ben je niet aantrekkelijk als er meerdere kopers op de markt zijn, zoals clubs uit de PM etc  Ik zou.ook voor Watford kiezen dan 020 Een bedrijf als ajax kan jouw niet verder ontwikkelen .... omdat ze maar twee concurrenten hebbn in hun competitie en dat is feyenoord en psv .. Bij Watford speel je echt tegen de beste voetballers van deze tijd .  Ajax leek zich afgelopen zomer te versterken met de Braziliaanse aanvaller Richarlison. De deal leek in kannen in kruiken en in Amsterdam hield men rekening met de komst van de talentvolle...Lees verder",entertainment
"Enerzijds krijgt de provincie 50 miljoen euro minder van het rijk. Anderzijds komt er 10 miljoen euro minder binnen aan motorrijtuigenbelasting. Oorzaak zijn de steeds meer milieuvriendelijke auto's. Ook wordt 15 miljoen gereserveerd voor nieuwe bezuiniginen. Met 25 miljoen wordt er veel bezuinigd op jeugd, cultuur en samenleving. Onder meer door 2 miljoen euro te korten op de subsidie aan Omroep Brabant.  VerkeerOp verkeer wil de provincie 12 miljoen euro bezuinigen. Dat zal onder meer merkbaar zijn doordat er minder onderhoud gepleegd wordt aan provinciale wegen. Verder wordt er bezuinigd op milieuclubs zoals het IVN en de Brabantse Milieufederatie. De voorstellen van het provinciebestuur moeten nog goedgekeurd worden door Provinciale Staten.  Opstellen plannenDe bezuinigingsplannen zijn niet willekeurig gemaakt. Leidraad is de uitkomst van een discussie over de belangrijkste taken van de provincie, waarbij Ruimte en Economie hoog scoren. Allerlei welzijnstaken, zoals integratiebeleid, worden afgestoten. Op kerntaken wordt 15 procent bezuinigd, op taken die niet tot het takenpakket van de provincie behoren minstens 60 procent.  De provinciale begroting is in totaal ruim 1 miljard euro. Daarvan is 700 miljoen euro bestemd voor taken die door het Rijk aan de provincies opgedragen zijn, en waar de provincie nauwelijks zeggenschap over heeft. De bezuiniging van 75 miljoen euro betreft dus het vrij besteedbare deel van 275 miljoen euro.  Omroep BrabantOmroep Brabant is bezorgd over de aangekondigde bezuiniging van 2 miljoen euro. Als de bezuinigingen in volle omvang doorgaan bedreigen die de kerntaken van de omroep. Ook de reclameinkomsten van Omroep Brabant zijn teruggelopen door de economische crisis. De effecten worden donderdag besproken met gedeputeerde Birgitte van Haaften van cultuur. Al beseft Omroep Brabant dat als de subsidiegever moet bezuinigen dat ook van de ontvanger mag worden verwacht.",business
"DEN BOSCH - Het water in de Maas heeft door de vele regen erg hoog gestaan de afgelopen week. Dat geldt ook voor de Dieze en de Aa, waardoor sommige Bosschenaren misschien weer aan het jaar 1995 moeten denken. Al zijn er genoeg verschillen: nu daalt het water alweer en is de situatie beheersbaar, toen ging de stad gebukt onder het vele water.  A2 onbegaanbaarDe hoge waterstanden roepen in de regio Den Bosch herinneringen op aan 1995 - toen stond het water daar zo hoog dat de A2 bij Den Bosch twee weken lang onbegaanbaar was voor het verkeer - en in 1996. Het was even spannend, maar uiteindelijk hoefde niemand geëvacueerd te worden. Zo erg als in die tijd is de overlast nu niet. Gelukkig maar, als je de foto's uit die tijd terugziet...  Veel regenHet huidige hoogwater komt doordat het in de stroomgebieden van alle drie de rivieren heeft geregend en ook de komende dagen regen wordt verwacht. ""Dit kan leiden tot uiterwaarden en kades die onder water komen te staan en dijkdoorgangen die dicht moeten"", vertelt een woordvoerder van Rijkswaterstaat.  Zaterdag besloot waterschap Rivierenland in vestingstad Woudrichem al een tijdelijke hoogwaterkering op te bouwen in de Waterpoort. Deze kistdam moet voorkomen dat dit deel van Brabant de komende tijd onder water komt te staan.  Op dit moment daalt het water in de Maas alweer, en dat geldt ook voor de Dieze en de Aa.  De website van Omroep Brabant maakt gebruik van functionele en analytische cookies om inzicht te krijgen in de werking en effectiviteit van www.omroepbrabant.nl. De verzamelde gegevens worden niet gebruikt om activiteiten van individuele gebruikers te volgen, maar zijn nodig om de website goed te laten functioneren. De advertentie en social media cookies van derden verzamelen mogelijk ook gegevens buiten de website van Omroep Brabant. Door op accepteren te klikken, geef je toestemming voor het plaatsen van cookies bij bezoek aan deze website. Meer weten over deze cookies? Klik dan op info.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Het Nationaal Instituut voor Budgetvoorlichting (Nibud) waarschuwt voor een te positieve stemming over de koopkracht in 2018. Volgens de instantie blijft de koopkracht voor de meeste huishoudens nagenoeg gelijk.  De meeste koopkrachtverschillen vallen tussen de -0,5 en 0,5 procent, laat het Nibud dinsdag op basis van berekeningen weten.  Met name bij AOW-gerechtigden met een aanvullend pensioen van hoger dan 10.000 euro ziet het Nibud een koopkrachtdaling. Voor deze groep kan de min uitkomen op -1,5 procent.  Ook AOW-gerechtigden met een aanvullend pensioen van meer dan 15.000 euro bruto per jaar gaan er volgend jaar op achteruit. Dit komt doordat aanvullende pensioenen gemiddeld genomen niet geïndexeerd worden.  Dit maakt dat ook mensen die vervroegd met pensioen zijn gegaan en nog geen AOW ontvangen, rekening moeten houden met een koopkrachtdaling.  Zo heeft een alleenstaande met een prepensioen van 35.000 euro volgend jaar maandelijks 29 euro minder te besteden. Dat komt neer op een koopkrachtdaling van 1,8 procent.  Daarnaast moeten zelfstandige ondernemers en AOW-gerechtigden rekening houden met een stijging van de inkomensafhankelijke bijdrage Zvw. De bijdrage die ze aan de Belastingdienst moeten afdragen stijgt van 5,4 procent naar 5,65 procent. Dit heeft een negatief effect op hun koopkracht.  ""De koopkrachtstijgingen zijn zo klein dat de meeste mensen daar nauwelijks iets van zullen merken"", aldus de organisatie. Het Nibud adviseert iedereen daarom om voorzichtig te zijn.  ""Het Nibud vindt het belangrijk om dit te benadrukken, omdat de stemming over de verwachte koopkrachtstijging behoorlijk positief is. Consumenten kunnen hierdoor de indruk krijgen dat het in 2018 beter wordt"", waarschuwt de organisatie.  ""Maar ondanks de aantrekkende economie zullen de meeste huishoudens volgend jaar niet heel veel meer kunnen uitgeven dat dit jaar."" Daarom is het volgens het Nibud belangrijk dat huishoudens hun inkomsten en uitgaven op een rij zetten.  Zo heeft bijvoorbeeld een alleenstaande in de bijstand volgend jaar maandelijks 3 euro meer te besteden. Voor een alleenstaande werkende met een bruto jaarinkomen van 30.000 euro is het verschil 4 euro.  Voor tweeverdieners met twee kinderen tot twaalf jaar en inkomens van 45.000 en 25.000 euro, gaat het om een stijging van 11 euro, oftewel een koopkrachtstijging van 0,2 procent.  Naar verwachting gaat de premie voor de zorgverzekering omhoog. Het kabinet gaat ervan uit dat verzekerden volgend jaar in totaal 72 euro meer kwijt zijn aan hun zorgverzekering. Overigens zijn het de zorgverzekeraars die dit uiteindelijk bepalen.  Huishoudens die recht op zorgtoeslag hebben, zullen door de verhoging van de zorgtoeslag niet veel van die premiestijging merken. Maar Nederlanders die geen zorgtoeslag ontvangen, merken de hogere premie wel in hun portemonnee.  Zo gaat een alleenstaande met een jaarinkomen van 25.000 euro er ten opzichte van dit jaar 9 euro (in de maand) op vooruit. Een alleenstaande die 30.000 euro verdient en geen recht op zorgtoeslag heeft, gaat er 4 euro op vooruit.  Het verplichte eigen risico voor zorg uit het basispakket stijgt volgend jaar van 385 euro naar 400 euro. Om dit verschil op te vangen, raadt het Nibud verzekerden aan maandelijks een bedrag apart te leggen.  ""Bij sommige zorgverzekeraars is het mogelijk om het eigen risico vooraf gespreid te betalen. Als aan het eind van het jaar blijkt dat het eigen risico niet is gebruikt, wordt het apart gelegde geld weer teruggestort.""  Het Nibud adviseert iedereen daarnaast dit najaar weer goed te kijken naar de zorgverzekeringen waaruit zij kunnen kiezen. Tot een bepaald inkomen kun je aanspraak maken op een collectieve zorgverzekering die gemeenten aanbieden.  ""Dit is vaak een uitgebreid zorgpakket tegen een gereduceerd tarief, dat interessant kan zijn voor mensen met hoge zorgkosten.""  Verder benadrukt het Nibud dat het lokale beleid voor inkomensondersteuning van mensen met extra zorgkosten verschilt per gemeente. Huishoudens met een middeninkomen of hoog inkomen kunnen hier meestal geen aanspraak op maken.  De koopkracht voor mensen met een beperking of chronische ziekte blijft volgend jaar nagenoeg gelijk aan die van dit jaar.  Vul hieronder jouw gegevens in om te ontdekken wat er volgend jaar naar verwachting met jouw koopkracht gebeurt.",business
"Kick It Out, een organisatie die discriminatie tegengaat, heeft contact opgenomen met Manchester United. Zij willen dat de supporters van the Red Devils stoppen met ‘racistische’ liedjes over Romelu Lukaku. De fans bedachten een speekkoor waarin gezongen wordt over de grootte van de penis van de Belgische spits.  “Racistische stereotypes hebben in geen geval een plaats in het voetbal en in de gemeenschap - zelfs al is het de bedoeling de speler ermee te bejubelen”, laat een woordvoerder van Kick It Out weten tegenover the Times. “We hebben erover contact opgenomen met Manchester United en we zullen samen met de club en de Engelse voetbalbond er alles aan doen om dit probleem zo snel mogelijk te behandelen.”  “Als we klachten ontvangen over een discriminerend spreekkoor, moet daar naar gekeken worden. De daders kunnen in dat geval een straf verwachten”, stelt Kick It Out. Een fansite van Manchester United heeft al een oproep gedaan om te stoppen met het spreekkoor over Lukaku. “Het is een goedkope en beledigende stereotypering, waarvoor geen plek is in onze huidige samenleving.”  Vond het zelf ook wel grappig, maar kan het me voorstellen dat Lukaku hier schijt ziek van wordt.  Wij horen zulke 'grappen' meestal soms, maar hij zal ze wel vaker horen en op een gegeven moment is het ook niet meer leuk. Kun je zeggen, 'ah is maar een grapje' of 'stel je niet aan (zie hieronder)' , maar als jij dit altijd hoort in je hele leven, ben je het ook beu. (uit ervaring).  Ja, jij voelde je ook aangesproken door de spreekkoren? Snap wel dat het grappig is maar snap de bond ook wel dat het racistisch kan overkomen. Als we overal ter wereld racisme uit stadions proberen te weren moeten we niet een bord voor ons kop houden en dit toestaan.  Achja, zing volgende keer gewoon over zijn inch maat velgen en het is weer goed. Niet te druk over maken.. Het was een leuk en humoristisch liedje dat de sfeer ten goede kwam. Niet aanstellen en de volgende keer de stereotypering weg halen uit het lied, klaar.  Nou. Toevallig woon ik in Nederland. Heb nog nooit een blanke gediscrimineerd zien worden. Of kan jij een voorbeeldje in de Voetballerij noemen waar blanken gediscrimineerd werden of stereotyperende liederen gezongen werden?  En ja er is wel degelijk een soort van limiet. Namelijk een grens waarbij het gewoon irritant wordt en 1x een grappige opmerking. Een voorbeeld hiervan is dat iemand jou een bijnaam geeft die best kleinerend is. Dat kan leuk zijn 1e keer maar na een bepaalde tijd ga je ook denken, rot op man  Kom op man je zegt het zelf al, vrienden. Natuurlijk is het bij vrienden vriendschappelijker. Als jij die grappen bij een vreemde zou doen dan is de kans toch groot dat die ander het niet zo grappig vind...  Das net als als pester tegen een kind die je pest zeggen, 'eej is grapje man, zie je ons niet lachen? Stel je niet aan.'  Wat ik merk is dat fysieke racisme, dus mishandeling etc wel wordt afgekeurd, maar dat verbale racisme (""het onderscheidt maken tussen rassen"" ) juist wordt gezien als grapje en aanstellerij.  Ik moet jouw reactie beamen. Ik als donker persoon heb zelf enorm veel nagedacht over dit onderwerp. En ik moet zeggen dat donkere mensen onder elkaar ook dingen over blanken roepen die ook discriminerend zijn. Ik vind dat we wel gewoon iets over elkaar kunnen zeggen. Natuurlijk zijn we allen mensen en zijn we gelijk, maar feit blijft dat we anders zijn, een ander cultuur hebben en dingen op verschillende manieren doen. Ik mag daar iets over zeggen en vice versa de racisme kaart wordt te snel getrokken. De reden waarom de kleurling(met name de donkere persoon) sneller, mijns inziens, de racisme kaart trekt is omdat wij een verleden hebben ala slaven onder blanken. En meestal wordt daar bewust of onbewust naar gerefereerd. En ja, overigens denk ik dat we moeten blijven praten over dit onderwerp en moeten blijven zoeken naar oplossingen. Iedereen moet hieraan meedoen en niet gewoon zeggen ""stel je niet zo aan"" en dergelijke. Anders komen we er nooit uit.  @glossiandzozo, dat vind ik nou een zeer volwassen reactie van je. Zoiets heet plagen en zit ook een beetje in het DNA van Nederland, vinden we leuk. Zelf ben ik blond en geloof me, ik heb ook vanalles naar mijn hoofd geslingerd daardoor. Ik zou kunnen gaan klagen en boos worden. maar daar zal ik zelf mentaal zwakker van worden, en de mede mens is dat na een tijdje ook beu omdat ze het niet fout bedoelen. dat van die slavernij vind ik wel een beetje een drogreden, daar heeft op dit moment niemand in nederland mee te maken  @glossiandzozo, dat vind ik nou een zeer volwassen reactie van je. Zoiets heet plagen en zit ook een beetje in het DNA van Nederland, vinden we leuk. Zelf ben ik blond en geloof me, ik heb ook vanalles naar mijn hoofd geslingerd daardoor. Ik zou kunnen gaan klagen en boos worden. maar daar zal ik zelf mentaal zwakker van worden, en de mede mens is dat na een tijdje ook beu omdat ze het niet fout bedoelen. dat van die slavernij vind ik wel een beetje een drogreden, daar heeft op dit moment niemand in nederland mee te maken  @baabman Jij hebt alleen nooit een baan niet gekregen indat je blond haar hebt, een club niet binnengekomen omdat je blind haar hebt of zonder enige reden diir de politie aangehouden if gefoulleerd imdat je blind haar hebt. Iets waar veel donkere mensen wel regelmatig tegenaan lopen. Als je op die manier regelmatig op je huidskleur beoordeeld en benadeeld wordt, zijn al die zogenaamde leuke grapjes over dinkere luie domme en altijd te late mensen al snel niet leuk meer.  Nee klopt bizzlad, maar dat zijn ook niet de voorbeelden die ik plagen noem. Dat gaat inderdaad te ver, ook al is er wel wat voor de zeggen qua logica. Iedereen kiest makkelijker/ eerder iets wat bekent is, ipv iets waar je aan moet wennen of minder bekent is. Ik denk dat de verschillen tijd nodig hebben om onzichtbaar te worden, zoiets gaat over generaties. Ik heb absoluut geen moeite met een anders gekleurde mede mens, maar ik merk dat oudere Nederlanders dat wel hebben. Die leven al te lang zonder deze ras verschillen om daar realistisch naar te kijken. Het is ook niet niks om je hele levensvisie zo drastisch bij te stellen, en geloof me ik heb het vaak geprobeerd.  Allemaal in vrede en harmonie leven is ook een utopie, zo zit de natuur niet in elkaar  Nee maar dat bedoel ik ook. Doordat mensen zich benadeeld voelen door hun huidskleur, zijn die plagerijtjes ook niet zo leuk meer. Ik ben er van overtuigd dat wanneer mensen gelijkwaardig behandeld worden, die plagerijtjes ook geen probleem meer is. Dat racisme met name nog bij oudere nederlanders voorkomt ben ik trouwens niet met je eens. Ik zie dat het in alle lagen van de bevolking voor komt. Wat je vaak ook ziet bij bijv bedrijven die 1 slechte ervaring hebben met een anti, moccro, suri...u name it, ze al snel zoiets hebben ""daar beginnen we niet meer aan"". Terwijl na een negatieve ervaring met een nederlander diezelfde bedrijven nooit zeggen die moeten we allemaal niet meer. Het is nou eenmaal zo dat we mensen graag in hokjes olaatsen. Als er dan een faalt, falen ze direct allemaal. Daar maken we ons allemaal schuldig aan. Alleen sommige zijn zich ervan bewust en proberen daar rekening mee te houden, anderen beginnen gelijk te schreeuwen dat het niet waar is, allemaal wel mee valt of mensen zich niet moeten aanstellen. Zie ook vele reacties hier.  @capis, je hebt gelijk dat dit liedje wat mij betreft niet veel kwaad kan. Maar ik reageer dan ook op de domme reacties die hier te lezen zijn. Discriminatie is gewoon een ding in nederland en gaat idd alle kanten op. Maar als blanke rotterdammer kan ik vrij makkelijk concluderen dat ik daar aanzienlijk minder last van heb dan de surinaamse, antilliaanse, marokaanse etc etc medemens.  Ja en ze moeten met heel veel meer stoppen, ik vind iemand uitmaken voor een k*nkerleier minstens net zo erg. Ik begin die aanstellerij met rascisme wel een beetje zat te worden en neem het niet meer zo serieus.  @bizzlad helemaal mee eens. Het wordt gebagatelliseerd of gezien als gezeik. Denkt men nou écht dat men zich jarenlang opwindt om iets kleins en als het ze niet beledigt. Als de ontvangen discriminatie zooo minuscuul is zoals jij denken ... waarom zou men er dan zoveel energie instoppen om het te bestrijden. Inlevingsvermogen is ver te zoeken. Alles wordt vanuit de eigen visie bekeken met elkaar schreeuwend willen overtuigen van het eigen gelijk als gevolg.  Wat is hier racistisch aan? Lukaku met een grote penis is racistisch? Of wil je het ver gaan zoeken en het over de stereotypering boeg gaan gooien?  @bizzladd oh f*ck off, de blanke Nederlanders worden tegenwoordig eerder gediscrimineerd dan andersom. Wij moeten op onze tenen lopen bij alles wat we zeggen en jullie mogen alles zeggen over blanken, want zo is het en you know it. Als die string van beide kanten niet gelijk je buttcrack in schiet kun je gewoon vriendjes zijn met elkaar.  Altijd die slachtoffer rol innemen is kinderachtig, dom en uiteindelijk negatief voor jezelf, want er komt nooit iets positiefs uit  Het is wachten tot de gingers en mensen met groene ogen de aanval zoeken haha, wat een samenleving!  Toch elke keer bijzonder om te zien hoe sommige mensen dit weten verdraaien en de blanken in de slachtoffferrol weten te plaatsen.  Discriminatie en racisme is een groot probleem, voor mensen die het moeten ondergaan. Voor de andere is het snel gezeur want ze bedoelen het niet zo of ze moeten niet zo zeiken en het maar accepteren.  Volgens een onderzoek wat laatst in de telegraaf stond vind 1/3 van de Nederlandse bevolking discriminatie helemaal niet erg. 2/3 vond dat er teveel werd gezeurd over discriminatie Dus ga nou niet vertellen dat er geen discriminatie is in Nederland.  Overigens vind ik dit niet zozeer racisme, maar lijkt het mij wel op een gegeven moment vervelend worden als er elke keer liedere worden gezongen over je piemel. Was even leuk, maar verzin maar weer een ander liedje.  Wat een gezeik elke x maak je niet zo druk, ik kom uit Ierland en volgens iedereen (Nederlanders en buitenlanders) ben ik een Irish drunken basterd die altijd agressief Is terwijl ik niet eens drink of ooit het gevochten, ik lach erom en zeg wat terug.  ""oh f*ck off, de blanke Nederlanders worden tegenwoordig eerder gediscrimineerd dan andersom. Wij moeten op onze tenen lopen bij alles wat we zeggen en jullie mogen alles zeggen over blanken, want zo is het en you know it.""  Dus jij voelt je gediscrimineerd omdat jij je mening niet vrij mag verkondigen? Wat een wereldvreemde reactie. Ik stel voor je eens te begeven in de gemeenschappen met migratieachtergronden. Verhalen over hoe je een job niet krijgt omwille van uiterlijk, achternaam of vreemd accent zijn schering en inslag. Ik zit midden in dit werkveld in Vlaanderen. Ik denk dat die problemen wel van grotere aard zijn dan een Nederlander die zich verongelijkt voelt omdat hij zijn ""mening"" niet meer mag delen.  Verder deel ik je mening dat je niet meteen in de slachtofferrol moet kruipen, maar langs de andere kant moet racisme ook niet gebagatelliseerd worden. Calling out dagelijks latent racisme in de Westerse samenleving is blijkbaar nog steeds een groot taboe.  Ben je serieus? Dit is de slechtste vergelijking die ik ooit heb meegemaakt. Donkeren mensen krijgen veel ergere uitspraken over zich heen. Ik vind donkeren mensen voor een aap uitmaken 100x erger dan een Ier een dronken basterd te noemen die altijd vecht. Donkeren mensen worden vaak gediscrimineerd over hun uiterlijk en dat komt veel harder aan. Belachelijk hoe simpel jij dit afdoet.  Hahaha zo blijkt maar weer hoe dom en kortzichtig veel mensen hier zijn. Door die ene opmerking er direct vanuit gaan dat ik zelf dinker ben. Jingens....ik ben blind haar en heb blauwe igen maar zie heel goed dat er in nederland dagelijks gediscrimeerd wordt. Ipen je ogen en je ziet het oik. Maar nee, jullie noemen mensen liever aanstellers zonder je oik maar een klein beetje te kunnen inleven.  Je neemt dingen aan en komt dan aanzetten met een ""nee jij dan statement"" omdat iets erger zou zijn en je verward gemeenschappen met ras.  Je grootste statement vind ik fout, want daar praat je over het ras probleem, maar het is een gemeenschapsprobleem. Iemand uit de bible belt word ook liever niet aangenomen om zijn geloof omdat hij anders niet op zondag kan werken, vroeger werden mensen uit de gemeenschap van de schilderswijk ook liever niet aangenomen omdat men daar slechte ervaring mee had.  En indirect heeft het effect van die gevolgen "";on)vrije mening"" op de keuze om mensen in te huren. Dat bagatalliseren is ook onjuist en zoals ik al zei het is wel het verschil tussen die string en vriendjes zijn.  @mrgarrison  Hoe vaak worden mensen nou nog voor aap uitgemaakt? Dat is al zo lang not-done dat zelfs de lompere mensen weten dat dat een hele erge uitspraak is. Het is nou juist dat ze bij elke scheet denken dat ze voor ""aap"" uitgemaakt worden gezien de overdreven reacties bij scheten zoals dit geval met Lukaku.  Ook jij maakt nu de fout om bij dit geval dus over extreme dingen te beginnen die de samenleving al lang veroordeeld.  Je voorbeelden raken kant noch wal. Als iemand uit de zogenaamde bible belt niet wordt aangenomen omdat hij zondags niet kan werken ligt vooral bij die persoon zelf. Als je baas een job aanbiedt waar op zondagen moet werken dan moet je je aanpassen of een andere job zoeken. Net zoals je zou solliciteren bij een job waar je duidelijk een rijbewijs nodig hebt maar over geen beschikt. Word je dan ook gediscrimineerd omdat je er geen hebt?  Jouw voorbeelden bagatelliseren gewoon racisme. Alsof het maar een klein iets is waar de getroffen gemeenschappen (ja, gemeenschappen want ik hou niet van woorden zoals rassen) maar zouden mee moeten leven. Straks ligt de schuld nog bij hen ook. Mensen worden beoordeeld op hun genen, niet op hun competenties. Dat is best wat anders dan mensen die niet op zondagen willen werken vanwege hun geloof.  @mrgarrison Simpel volgens mij kom jij niet veel de deur uit er zijn veel blanke buitenlanders die gediscrimineerd worden bijvoorbeeld Slavische afkomst Polen enzo die hebben hetzelfde. Als jij als kind bent mishandeld door een agressieve dronken vader dan word ik echt wel liever op mijn uiterlijk beoordeeld. Lees eens een boek er gaat een wereld voor je open.  Als je dit vergelijkt met dit 'racistisch' liedje heb je het niet helemaal op orde in je bovenkamer. Zelf ben ik bruin en vind dit niet racistisch. Dit valt onder de noemer van 'stereotypering' in een positief jasje. Echter, de vraag is altijd waar de lijn getrokken wordt. Want anders ga je aan het eind van de ddag discussies krijgen over wat wel/niet mag.  Ja, maar is een stereotype in een positief jasje dan wel goed? Je bent toch een uniek persoon, niet een karikatuur van je huidskleur? Ik snap wel dat het ene minder beledigend is dan het andere, maar het is in essentie net zo fout. Want racisme is op vooroordelen gebaseerd. We kijken dan vooral naar de negatieve, maar een ras dat zich superieur acht aan een ander ras meet zichzelf in feite ook een positief stereotype aan. En ik denk dat we het er wel over eens zijn dat we dan toch wel bij racisme aan belanden.  Dat 'superieure' is al zo lang niet meer van toepassing en zit alleen nog in de hoofden van mensen die zich zo voelen, wat te maken heeft met die bovenkamer.  Een aziaat, negeroide of iemand uit het midden-oosten krijgt net zoveel kansen in Nederland als de blanke en is even superieur. En de tegenargumenten van dit statement, die al zo vaak gebruikt zijn, hebben allemaal te maken met dat misplaatste gevoel van 'superieur'.  Zo veel talent gaat verloren van de mensen die zich zo voelen en eigenlijk al de hoop opgeven voordat ze begonnen zijn.  Dat iedereen hier in nederland dezelfde kansen krijgt is gewoon aantoonbaar niet waar. Mensen met een arabische naam op het cv die overal worden afgewezen .aar met exact hetzelfde cv met een nederlandse naam wel worden uitgenodigd doir dezelfde bedrijven noem ik niet dezelfde kans.  @OnlyAjax dat je dit met de zwarten Pieten discussie vergelijkt gaat al krom. Bij ZP ervaart men dat als denigrerend terwijl dit Lukaku liedje positief bedoeld is maar indirect toch stereotypes in stand houd. Kortom, je vergelijkt appels met peren. Ik vind het komisch dat mensen die het zelf niet ervaren of behoren tot de besproken gemeenschap - het hoogste woord hebben - dat het wel mee valt en hoe men ermee om dient te gaan.  Mijn punt is dat alles tegenwoordig onder de noemer rasicme valt. Uiteraard moet racisme worden verbannen maar kies je gevecht en wees aan beide kanten coulant want iedereen slaat door het gaat over de grote van een penis. Mede door dat gekke wijf Sylvana zijn alle overtrokken freedomfighters weer wakker geworden  Ik denk niet dat de supporters van United dit serieus racistisch bedoelen maar er zit wel een racistische geschiedenis achter. In de tijden van de slavernij (en sowieso in grote delen van de geschiedenis) gold een grote penis nog als iets negatiefs. Het werd gezien als iets dierlijks, als iets beestachtigs.  Over donkere mensen werd in die tijd vaak het gerucht verspreid dat ze monsterlijk grote penissen hadden, om ze zo te reduceren tot iets minder menselijks. Dat stereotype is blijven hangen, en tegenwoordig is het niet per se negatief meer omdat een grote penis niet overal meer wordt gezien op de manier zoals het vroeger werd gezien maar het blijft een stereotype en wordt door veel donkere mensen als kwetsend of op zn minst vermoeiend ervaren.  Interessant en wist ik niet, maar denk je nou echt dat deze gedachte erachter zou zitten bij de gemiddelde voetbalsupporter en dat deze 'oude' geschiedenis nog van toepassing is?  Anno 2017 is, correct me if im wrong, een grote penis hebben een enorm compliment en boost voor je zelfvertrouwen, dus wat moeten we dan nog met die negatieve geschiedenis die de meesten al lang vergeten is?  Wat ook wel interessant is en aansluit bij Lucasandersen's verhaal zijn de naaktbeelden van helden en goden uit het verleden. Deze zijn niet bepaald goed bedeeld daar onder, dit was in die tijd echter een compliment tov een groot lid, wat werd geassocieerd met weinig seksuele controle en met dieren.  Het is net zorgwekkend dat dergelijke gedachtegangen ontbreken. Dit werkt traditioneel racisme in de hand en zorgt voor onbewust racistische beeldvorming. Zwarten pietendiscussie is hier een heel goed voorbeeld van. Bewust wordt daar tegenwoordig niets racistisch met bedoeld maar het zorgt wel voor beeldvorming bij jonge kinderen dat het onderdanige, niet zo slimme hulpje van sinterklaas een zwarte huidskleur heeft.  De penishistorie mag dan wel door sommigen als positief ervaren worden, maar de raciale ondertoon is wel duidelijk. Een stereotyp denken, zou jij het bv leuk vinden moesten Afrikanen op alle mediaplatformen hele dagen opmerkingen maken over hoe klein de pietjes van blanke mensen wel niet zijn?  Oh ffs, de zwarte pieten discussie? Really? Ik ga mij best niet meer doen voor deze reactie...ik ben te bang dat we dadelijk ook nog het vluchtelingen beleid te horen krijgen  Negatieve mensen maken deze samenleving kapot onder het mom van verbetering en het zijn van slachtoffers. Ik heb het dan niet over de aangewezen slachtoffers, maar al die mensen die een harde krijgen van woorden zoals racisme, emancipatie en milieu onderwerpen en daar als een kop zonder kop op af schieten en verwijten en drogredenen op af vuren.  Zeg tegen mij dat ik een kleine penis hebt en je krijgt een woordenwisseling over penissen waar ik je onder tafel lul, zoals elk normaal persoon dat zou doen niet gelijk denkt aan f racisme...pffff  Nee dat denk ik niet, vandaar dat ik er bij zei dat ik niet dacht dat dit vanuit de supporters zo bedoelt werd. Ik probeerde een beetje achtergrondinfo te geven aangezien dit vooral een emotionele discussie lijkt te zijn dus een beetje ratio kan geen kwaad.  Iemand betichten van drogredenen en verwijten terwijl je in je eigen post iedereen over een kam scheert en met wat modder begint te gooien. Sterk. Ik prefereer liever inhoudelijke discussies.  ""negatieve mensen maken deze samenleving kapot onder het mom van verbetering"" Juist, mensen die zich inzetten voor de mindere in onze samenleving zijn inderdaad negatief ingesteld. Hoe durven ze onze maatschappij van superieure normen en waarden in vraag stellen!  Het is een stereotype, niet eentje die heel negatief wordt ervaren volgens mij, maar desondanks een stereotype. Als ze zongen over zijn haperende punctualiteit of zijn verzameling buitenechtelijke kinderen zouden er ook stemmen opgaan of dat wat minder kan denk ik. Ik vind het persoonlijk wel correct dat die organisatie hier tegen in het verweer komt, het werkt uiteindelijk twee kanten op. Als je wil dat stereotypes rond huidskleur verdwijnen kan je geen onderscheid maken tussen de 'positieve' en 'negatieve' stereotypen.  Ik ben tegen racisme maar ik vind dat je een onderscheid moet maken tussen direct discrimineren of dit gissen. Dit is pesten en geen racisme. Als een bond tegen pesten zich zou aandienen oké, maar dit gaat te ver om het als racisme af te doen. Vanuit iedere afkomst kan iemand een grote penis hebben. Als ze dit bij een hele grote speler van andere afkomst hadden gezongen is het dan ook racisme? Nee.  Positief of negatief, pesten of niet, het gaat om aannames die je doet op grond van iemands huidskleur, of je wekt alleszins die indruk. Rond negatieve stereotypes hangen meer gevoeligheden, en die worden denk ook eerder opgepikt. Maar als je niet wil dat mensen vooroordelen hebben op grond van iemands huidskleur dan moet je alle stereotypes aanpakken.  Aziaten worden juist gepest dat ze kleine penissen hebben. De afrikanen met negroide huidskleur hebben allemaal een grote. De opmerking is racistisch. Iets waar veel negers de dag van vandaag wel trots op zijn als stereotypering. Net als grote handen en grote voeten ofdat je lengte iets over je penis hoeven te zeggen. Het is geen feit. Maar ook al bedoel je het niet slecht, zelfs goed of enkel als grap. Zoals drze mensen en missvind lukaku t nier erg, zitten er in een stadion als old trafford tog 70 80 duizend mensen die ook een negroide huidskleur kunnen hebben en zichwel beledigd voelen. Dan hoeveel mensen dit nu te zien krijgen.  ""Positief of negatief, pesten of niet, het gaat om aannames die je doet op grond van iemands huidskleur""  Is die basis op gronds van zijn huidskleur of lichaamsbouw? Dit is gissen.  Ik vind dat er een duidelijke grens hoort te zijn voor de wet. Wat is de volgende stap voor vervaging? Mijn blanke vriend is ook groot en hoort ook vaak dat hij een grote heeft. Is dat dan ook racisme?em je zegt als je niet wil dat mensen vooroordelen willen hebben dat je het met dit onderzoek uitbant? Het kan ook je organisatie negatief in beeld brengen of afstand creeeren. En dit vooroordeel ga je er echt nooit uit halen:grote mensen betekend vaker het hebben van een grote. Die gedachten zie ik niet op een magische manier verdwijnen.  Je kunt niet alle stereotypes aanpakken. Er zijn er genoeg over huidskleuren en rassen en natuurlijk zitten daar stereotypes bij die niet kunnen. Proberen om die weg te werken is goed, maar ga niet liggen zeiken over alles. Stereotypes heb je over alles en iedereen. Over Nederlander, Belgen, Amerikanen, Aziaten, Limburgers, stadse mensen en zo kan ik nog 1000 groepen opnoemen. Stereotypes zijn ook niet direct iets slecht.  Ik vind het toch wel opmerkelijk dat we hier zo luchtig over doen, wij kunnen wel zeggen dat dit grappig bedoeld is en niet beledigend, maar wat weten wij er nou van? Met diezelfde argumenten is heel veel goed gepraat, en wordt het nog steeds. Ik denk dat gewaagde moppen die dit soort (racistische) grenzen opzoeken niet zijn bedacht om racistisch te zijn of om mensen te beledigen, maar louter vanwege de grap zijn bedacht. Toch kunnen ze wel degelijk als zodanig worden opgevat. Ik denk ook dat bijvoorbeeld Kuifje in Afrika niet is bedacht om eens een lekker racistisch stripboek te maken, maar door het vol te stoppen met stereotypen krijg je toch een heel naar gevoel als je het leest tegenwoordig. We kunnen wel zeggen ' ja die grap over de lengte van je lid is niet racistisch bedoeld, een lang lid is juist positief '. Maar de grap wordt wel gemaakt bij een gekleurd iemand. Peter Crouch is 10 centimeter langer dan Lukaku, maar zijn lid wordt niet bezongen voor zover ik weet.  Ket kan natuurlijk ook nog zo zijn dat het liedje gaat over zn prestaties en zelfvertrouwen. Beetje zoals de gouden pik! Ook donkere mensen hebben namelijk doorgaans geen 24 inch. Althans, dat hoop ik niet voor ze. Vind dan maar eens een goeie spijkerbroek xD  Crouch misschien niet, maar mijn maat die lang en blank is word er wel iedere dag mee geconfronteerd. En Kuifje in Afrika zit vol met stereotyperingen. Dit is geen gelijkwaardige vergelijking, hier is de enige zin waarvan geen duidelijk racisme is; 24 inch penis. Ik keur hun gedrag niet goed. Je zou ze kunnen aanklagen op basis van pesten maar niet op racisme. Dan zou je de mensen die ik ken ook moeten vervolgen voor racisme omdat ze iemand die lang en blank is ook telkens op zijn geslachtsdeel wijzen. De wet heeft niet voor niets duidelijke grenzen nodig. Met gissen verleg je die grenzen en heb je kans op een enge(in de zin van klein), gespannen cultuur. Nogmaals mijn gevoel zegt vervolgen die gasten, maar op basis van recht zou het niet goed zijn om ze op basis van racisme te vervolgen. Je moet iets hard kunnen maken want het recht is geen recht meer als alles maar op gevoel en vermoedens gaat  Ik heb het niet over veroordelen, ik vind het gewoon een stereotype op basis van huidskleur en daarom vind ik het goed dat een organisatie die tegen racisme in het voetbal is zich hier over uitspreekt. Bij een bananenincident is het voor iedereen duidelijk dat we met racisme van doen hebben, maar stereotypen zijn ook gevaarlijk en daar schaar ik deze onder. Al geloof ik niet dat er ook maar een van de supporters racistische motieven bij had toen ze het zongen.  Er is tegenwoordig veel minder racisme in het voetbal dan dat er vroeger was. In Oost-Europa zijn nog veel stappen te zetten, maar in West-Europa heeft de Uefa succes geboekt. Zulk soort stichtingen, net als Kick out Zwarte piet enzo, zij slecht voor de samenleving. Zij leggen namelijk op elke slak zout en als hrt echte racisme weg is verleggen zij hun aandacht op zulk soort liedjes. Of ze pleitten er voor om historische helden niet meer te eren. Straatnamen moeten worden aangepast...  Een beetje racisme hoeft niet iets erg te zijn. Zwarte piet en straatnamen van slavendrijvers mag je best aanpassen. Maar om op elke slak zout te leggen terwijl een slak kan er niks aan doen dat het een slak is. Wij als mensen hebben ondertussen ook geen vrijheid meer ten koste van de samenleving. Ik snap het wel, anders zouden we elkaar steeds vermoorden. Maar zout op een slak is gewoon mondsnoeren en afmaken. Vroeget ging dat juist andersom.  Nee, ik vind dat Jaspersj wel een punt heeft. Ik vindt dat iedereen een wat dikkere huid moet krijgen en wat meer empathie moet krijgen. Het zou fijn zijn als iedereen wat beter zou kunnen zien wat de intentie is van een opmerking, lied of wat dan ook. Het voorbeeld met Lukaku is bedoeld om hem op te hemelen. Er zitten duidelijk geen kwade bedoelingen bij. (maar ja het is wel een stereotypering), ben dan blij dat ze het goed bedoelen en het lied met een knipoog zingen. Maak niet overal een punt van, want met taal over het algemeen kan je alles anders opvatten, spraak, woorden, alles.. Het begint allemaal met tolerantie voor elkaar en met begrip. Het klinkt dubbel om dat te zeggen, maar je moet de ware intentie proberen te zien.  Ik ben in ieder geval geïnspireerd door dit filmpje; Dominee Gremdaat slaat de spijker op zijn kop  De vraag is of het racisme is of pesten. Iemand van iedere etniciteit kan een grote penis hebben. Begrijp me goed ik vind dat er meer moet worden opgetreden tegen racisme,want racisme gebeurd veel te vaak helaas en richt daar dan aandacht op. Het is niet zo dat ik de koren goed keur maar er horen duidelijke grenzen te zijn. Met taal kun je inderdaad van alles anders opvatten. En @hyperman ken je de verschillen tussen racisme en discriminatie?  Het punt is een nederlander mag niks zeggen want dan is het een rasist 😀 misschien een idee om te weten wat lukaku er zelf van vind persoonlijk vind ik het ook geen rasisme want had het liedje bij een blank iemand net zo leuk gevonden de reden dat je zulke discusies krijgen komt juist omdat er van die moraalridders tegen in gaan zie is de lol er van in en geniet is ipv dat gezeur elke x als lukaku t zelf geen probleem vind houd je t vind hy t niks verbied je het moeilijk allemaal weer 😁  Die hele Kick it out is een farce. Durven echt racisme niet aan te pakken en richten zich daarom op ludieke football chants. Wat is die hele anti racisme lobby toch een club geworden van verongelijkte sneeuwvlokjes. Trekken waarschijnlijk nog duizenden euro's subsidie ook voor dit non probleem  Denk meer dat het komt door zijn lichaamsbouw. Zo'n lied zouden ze over Rashford niet maken, omdat hij niet zo'n beest is (in de zin van groot en sterk). Dit lied hadden ze bijvoorbeeld ook over The Mpjntain van Game of Thrones kunnen schrijven. Die is niet donker.  Dat is natuurlijk onzin. Dit is een stereotype: Zwarte mannen hebben een grote leuter. Daarom wordt het gezongen, en ze willen, zoals hierboven aangestipt, iedere vorm uitbannen. Zowel negatief als ""positief"". Hoe leuk het liedje ook is.  Maar het is geen stereotype, het is gewoon zo. Dat is genetica. Er valt niet te ontkomen aan fysieke verschillen tussen mensen van verschillende afkomsten. Zo is de gemiddelde lengte in Azie een stuk kleiner dan die in Europa. Maar als iemand zegt dat Aziaten doorgaans kleiner zijn wordt dat door sommigen afgedaan als stereotype, terwijl de statistieken voor zich spreken.  Nee je hebt gelijk, dat geldt niet voor elk persoon van een bepaalde 'genetische groep' om het even zo te noemen.  Maar kijk naar Lukaku, die vent is enorm mannelijk, heeft een van de zwaarste stemmen die je ooit hebt gehoord en is fysiek een monster. Allemaal redenen waarom iemand zou denken dat ie groot geschapen is. Mag men dat dan niet meer zeggen of denken omdat ie tevens een donkere huid heeft en dat dan overeen zou komen met een bekend stereotype? Dat is toch flauwekul?  Ik vind het belachelijk. Dat zou namelijk op zichzelf racisme zijn. Als Lukaku blank was maar verder al dezelfde fysieke kenmerken had en men dit dan zong dan was er geen vuiltje aan de lucht. Maar omdat ie van Afrikaanse afkomst is mag je niet zeggen dat ie vast een grote penis heeft  Als zo'n huiliehuilieorganisatie dit soort ""racistische"" spreekkoren moet aangrijpen om bestaansrecht te hebben omdat ze anders niets te doen hebben gaat het eigenlijk helemaal niet zo slecht met het respect in het hedendaagse voetbal.  Hahaha wat belachelijk dit. Natuurlijk moeten we van racisme, in welke vorm dan ook, af. Maar dat is toch helemaal geen stereotype? Er zijn fysieke verschillen tussen mensen van Europese afkomst en mensen van Afrikaanse afkomst. Zo zijn mannen van Afrikaanse afkomst vaak van nature atletischer, en is hun penis vaak net iets groter. Dat is geen racisme maar de realiteit, als we dat al niet meer mogen erkennen zeg. Dit soort organisaties maakt zichzelf vroeg of laat altijd belachelijk door te hard door te slaan. Geen racisme, puur genetica  Hahaha kerel, het kost je 3 minuten om even op internet enkele onderzoekjes op te zoeken. Simpele steekproeven. De statistieken spreken voor zich hoor.  Domme mensen die zich specialiseren in genetica en dit soort dingen onderzoeken bedoel je? Neanderthalers waren korter dan ons, hadden een groter hoofd en liepen een beetje krommer. Is dat ook een stereotype? Nee ook dit is genetica. Afrikanen, Europeanen, Aziaten etc hebben zich allemaal voor het grootste deel van onze geschiedenis los van elkaar ontwikkeld. Hun lichamen moesten op andere omstandigheden reageren en anticiperen en kwamen uit gene poelen voort die lichtelijk verschillend waren. Met als gevolg dat er fysieke verschillen zijn tussen bepaalde mensen. Dat kunnen we gewoon met het blote oog zien, voor de mensen die hun eigen zicht niet meer vertrouwen zijn er genoeg genetische onderzoeken gedaan door mensen die slimmer zijn dan jij of ik. Dat is geen racisme en geen stereotype. We spreken pas van racisme als mensen anderen als minderwaardig beschouwen vanwege die fysieke verschillen.  Ben ik de enige hier die vind dat het enige racistische aan dit geheel deze reactie van deze partij is. Hij is namelijk de enige die claimt dat het stereotype dat getinte mannen een groter geslachtsdeel hebben hier van toepassing is. Lukaku is bijna 3 meter groot. Dat is toch ook een reden om 'aan te nemen' dat meneer groot geschapen is. Hij is de enige die er van maakt dat dit zou komen door zijn afkomst.  Ik wou net hetzelfde typen. Ik vind het afschaffen van dit lied gewoon racistisch... Ik wist niet dat je enkel een grote penis kon hebben als je zwart was. Ik begrijp hoe diep ze graven om positief werk te proberen verrichten maar ik vind dit net tegenstrijdig. Of je nu blank,zwart,geel,groen of orange bent heeft toch gewoon niets met je penis temaken... Een bepaalde penisvorm of grote aan een huidskleur verbinden is gewoon de puurste vorm van racistisch zijn.  Racisme en gender neutraliteit gaan het onderwerp worden voor 2018. Aangezien het een soort must is om altijd maar maatschappelijke onderwerpen te verzinnen, waar we discussies over kunnen beginnen. Ik wordt ook zo vaak voor tatta uitgemaakt, lekker boeiend. Het is maar hoe serieus je het zelf neemt. Daarbij hoor ik donkere mensen, en vooral in amerika elkaar om de minuut voor nigger uit maken. Terwijl als het een blanke het doet het vaak racisme is. Alsof er geen betere onderwerpen zijn om ons druk over te maken.  Echt waar in Engeland wordt nu wel echt alles onder een vergrootglas gelegd in Lukaku zijn geval levert dat een grote worst op! De PL gaat hier natuurlijk in mee, want het product moet schoon blijven voor de grote sponsors. Maar laten we eerlijk wezen tot de begin jaren '90 was Chelsea berucht om zijn rascistische aanhang. Geregeld vlogen de bananen en echt rascistisch spreekkoren door de lucht. De eerste gekleurde speler die werd bejubelt was de Nederlander Kenneth Monkou (bij Feyenoord groot geworden). Daarnaast is er in Engeland een voetbal cultuur waarbij de fans een speler op een vermakkelijke manier toezingen of belachelijk maken. Mensen zijn veel te gevoelig tegenwoordig  Ik ben bang dat de mensheid zichzelf vernietigt door op deze voet door te gaan. De kennelijke intentie van mensen die racisme op deze manier willen bestrijden, zorgt ervoor dat elk greintje humor uit de samenleving verdwijnt. Die mensen hebben niet door hoe belangrijk humor is voor een samenleving.  Op deze voet houden we geen cabaretier meer over die dingen luchtig houdt en op leuke wijze mensen scherp houdt mbt tot verdraagzaamheid en het hebben van relativeringsvermogen.  Het woord ""racisme"" wordt hedendaags overal te pas en ongepast gebruikt dat het daadwerkelijke betekenis en effect ondergesneeuwd is geraakt.  Iedereen met een kleurtje die zich beledigt voelt en grijpt gelijk naar de racisme kaart. Dat is gewoon triest, zwak en misselijkmakend. Willen we serieus in een maatschappij gaan leven waarin mensen een flinter dunne huid hebben en niet meer tegen een stootje kunnen? Bij de eerste de beste belediging gelijk naar instanties of de rechter stappen dat je racistisch voelt behandeld?  Kom op zeg. Stereotyperen is in dit geval gewoon grappig. Als je dit soort dingen gaat verbieden dan kan je ook oa cabaretvoorstellingen gaan verbieden.  Mensen die dit soort initiatieven aanmoedigen moeten zich eens diep gaan schamen. Er zijn wel veel meer belangrijke zaken op de wereld gaande waar je de aandacht op kan leggen dan dit soort persoonlijke jank partijen.  Kick It Out, een organisatie die discriminatie tegengaat, heeft contact opgenomen met Manchester United. Zij willen dat de supporters van the Red Devils stoppen met ‘racistische’ liedjes over Romelu Lukaku. De...Lees verder",entertainment
"Twente thuis 6 punten, Roda laatste 2 wedstrijden 6 punten. En Sparta tegen Excelsior. Er staat dus aardig wat op het spel ondanks dat het nog vroeg in het seizoen is. Gezien de selecties is Twente imo de favoriet vandaag.  Nee joh, Schahin heeft zichzelf gewoon een bloedlip geslagen. Bal is nergens te bekennen, wat doet die arm in zijn gezicht? Hij moet gewoon met zijn poten van de speler afblijven. Twente komt hier heel goed weg zoals ze de hele wedstrijd al gematst worden. Kum speelt gewoon de bal en ze krijgen een penalty cadeau. Brondeel maakt hands buiten de 16 en Lam had zijn tweede gele kaart moeten hebben.  Je ziet al weer met wat voor gekleurde bril jij kijkt maar moet een club niet gewoon kunnen presteren zonder van de scheids afhankelijk te zijn. Is wel heel makkelijk om altijd maar de scheids de schuld te geven Je moet gwn zelf presteren  Dan denk ik dat jij inderdaad de gek bent Brank. Vind de scheidsrechter meer op de hand van Roda dan Twente. Als hij die penalty al in het begin aan Twente had gegeven, zouden jullie nu al op een onoverbrugbare achterstand staan  Grapjas, penalty was een cadeautje, hands buiten de 16 van Brondeel, tweede gele kaart die Lam niet krijgt, nu weer een buitenspel doelpunt. Goh dan wil ik de scheid niet zien als hij tegen Roda fluit, zeg.  Ja, dan kunnen jullie mij wel pakken. Maar doe het dan goed hè: begin over Visser, 6m2 etc. Ik ben echter wel objectief (PSV-supporter). Dat kan ik van jullie, en in het speciaal jou branko, niet zeggen. Zet je bril af en we praten verder  Misschien buitenspel. Fox zet het beeld stil als de bal al een stuk van de voet van de speler is die de bal past. Dit kan het verschil geven, want de verdediger doet juist een stap van doel af en de aanvaller naar het doel. Dit zal niet de eerste keer zijn dat Fox bepaalt.  Was een tijd geleden dat we zo genaaid zijn door de scheids. Eerste en tweede goal hadden beiden niet gemogen en Lam en Brondeel hadden er ook wel af gemogen. Twente was wel een stukje beter en over het geheel bekeken dus wel een verdiende overwinning maar Roda had dit ook wel gewonnen als het vooraf al 2-0 voor had gestaan.  redeloze verwijten rondstrooien is veelal een indicatie van een grotere predispositie tot negativiteit. die neiging tot het externaliseren van innerlijke onrust door af te geven op lieve gã¶zu is exemplarisch - en logisch verklaarbaar: god verhoede dat je opgroeit in kerkrade en omstreken! ik bid voor alle lieve roda-supporters. ik bid voor limburg  Redeloos? En vervolgens zelf met zo'n domme 'redeloze' opmerking komen dat Auassar er af had gemoeten... zegt wel veel over jezelf. Maar goed, je zal jezelf wel fantastisch grappig vinden, ben blij voor je dat je niet in Limburg opgegroeid bent.",entertainment
"Hij betaalt elke liefst 6000 euro huur voor zijn winkelruimte maar bloemist Mustafah ziet de winkels om zich heen in de Amsterdamse Poort één voor één verdwijnen. 'Vroeger had je nog wel leuke aanloop, toen kwamen mensen echt winkelen en boodschappen doen. Dat is echt minder geworden.'  De hoge huur is de grote boosdoener, winkels trekken weg en er blijft een sfeerloos winkelcentrum over. CBRE, de eigenaar van het winkelcentrum, is een jaar geleden aan een opknapbuurt maar daar zou best wat haast bij gemaakt kunnen worden, vindt Iwan Leewin van de bestuurscommissie Zuidoost.  Is verbouwing redding?'Het duurt veel te lang. En je moet je nu gaan opmaken voor de winter en dat wil zeggen dat mensen ook winterinkopen gaan doen. Nou dan moet je klaar zijn. Mensen gaan echt naar plekken waar het leeft',z egt Leeuwin. De leegstand neemt al af, een aantal panden is weer gevuld, stelt Colliers dat verantwoordelijk is voor de bedrijfsvoering van het winkelcentrum.  En de verbouwing kost nou eenmaal tijd, herinnert Huub Elders. 'Één van de dingen die we doen is ook samenwerken met de gemeente om na te denken over hoe we lokale initiatieven in de vorm van een pop-up store gestalte kunnen geven.' Eén initiatief is er al, een winkelier mag tijdelijk voor een verlaagde huur in een pand dat anders leeg zou blijven.  Maar het is de vraag hoe duurzaam deze oplossing is. De winkeliers hopen vooral dat de opknapbeurt zal zorgen voor nieuwe toeloop. 'Kijk, betalen is niet zo erg', zegt Mustafah. 'Als je maar genoeg klanten krijgt. Zo niet, dan kan je de huur niet meer ophoesten.'  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Kuur afmaken: wie weleens antibiotica heeft geslikt, kent het advies dat aan de apothekersbalie wordt ingeprent: alle pillen moeten op, ook als de klachten zijn verdwenen. Anders ontstaat resistentie. Onzin, schrijft een groep Britse wetenschappers donderdag in vakblad The BMJ.  Door:Ellen de Visser27 juli 2017, 00:30  Het advies kan in veel gevallen de prullenbak in, want er is helemaal geen bewijs voor. Sterker: doorgaan met antibiotica als de klachten weg zijn, kan juist leiden tot problemen.  De bron van het advies ligt volgens de Britten bij Alexander Fleming, de ontdekker van het eerste antibioticum, penicilline. Hij toonde in het lab aan dat bacteriën kunnen wennen aan dat bestrijdingsmiddel. Toen hij in 1945 de Nobelprijs kreeg, sprak hij de volgende woorden: 'Als je penicilline gebruikt, gebruik dan genoeg.' Het werd een mantra dat zeventig jaar later wereldwijd nog overeind staat.  Bij simpele infecties zijn een paar stevige klappen afdoende  Heiman Wertheim, hoogleraar medische microbiologie, Radboudumc  Maar het is een wijdverbreid misverstand dat bacteriën resistent worden als je een kuur niet afmaakt, schrijven de Britse wetenschappers. Het idee is dat sommige bacteriën kunnen ontsnappen aan antibiotica en dat die groep zich bij voortijdig stoppen met een kuur vermenigvuldigt. Er zijn inderdaad infecties, zoals tbc, waarbij een stevige kuur noodzakelijk is, zegt Heiman Wertheim, hoogleraar medische microbiologie aan het Radboudumc. Maar bij simpele infecties zoals blaasontstekingen en luchtweginfecties speelt dat wegduikgedrag helemaal geen rol. 'Dan zijn een paar stevige klappen afdoende', zegt Wertheim. 'Na een paar dagen zijn de meeste bacteriën dood en wat er nog over is, kan het eigen immuunsysteem opruimen.'  Wie nog dagen onnodig doorgaat met antibiotica, kan juist resistentie veroorzaken, aldus Wertheim. Want de geneesmiddelen verwoesten ook de eigen, gezonde bacteriën in het maag-darmkanaal. En dat zijn juist de bacteriën die een goede afweer vormen tegen ziekteverwekkers. Als het aantal goede bacteriën afneemt, krijgen slechte, resistente bacteriën de kans om door te groeien.  Onderzoek heeft de afgelopen jaren uitgewezen dat een korte kuur bij een aantal infecties net zo effectief is. Patiënten lopen dan niet meer risico op resistentie. Waarom blijft een niet-onderbouwd advies dan bestaan? De weg naar de spreekkamer is lang, zegt Wertheim. 'Kuur afmaken, dat is een eenduidig en makkelijk te begrijpen advies.' In het ziekenhuis zijn korte kuren al gebruikelijk, zegt hij, bijvoorbeeld bij een longontsteking. 'Maar daar kunnen we de patiënt in de gaten houden en dat is voor een huisarts, die de meeste antibiotica voorschrijft, veel lastiger.'  Eerst moet van meer infecties worden vastgesteld wat de minimale duur van de kuur is  Apotheker Aris Prins, bestuurslid van apothekersorganisatie KNMP, kan zich vinden in het pleidooi van de Britten, maar waarschuwt dat het bestaande advies niet meteen overboord kan. De helft van de patiënten kan toe met minder antibiotica, denkt hij. Dat zijn de mensen met een sterke eigen afweer.  Maar hoe weten apothekers wie dat zijn? Zij zien alleen het recept, niet de kwaal waarvoor de kuur wordt voorgeschreven. Prins denkt ook dat patiënten niet altijd zelf kunnen bepalen wanneer de kuur kan worden gestopt. Daarvoor is contact met een arts nodig. En dan bestaat nog het gevaar dat patiënten overgebleven oude pillen hergebruiken, soms voor kwalen waarvoor ze niet bedoeld zijn.  'Er is tijd nodig om het dogma te veranderen', denkt Wertheim. Eerst moet van veel meer infecties worden vastgesteld wat de minimale duur van de kuur moet zijn. De Britten zijn stelliger: artsen en apothekers moeten patiënten vanaf nu vertellen dat korter beter is.",business
"VLISSINGEN - De Zeeuwse politie heeft dinsdag meerdere honden uit geparkeerde voertuigen gehaald. In Aardenburg en op Walcheren werden viervoeters achtergelaten in een auto en camper die in de volle zon stonden.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Aan de Leeuwentrap in Vlissingen zat een hond enkele uren in een geparkeerde camper. Volgens een wijkagent was het voertuig 'bloedheet': ""Samen met collega's van de marechaussee een ruit ingeslagen en de hond uit de auto gehaald.""  De dierenambulance ontfermde zich over het beestje dat het inmiddels goed maakt. De politie heeft de eigenaar van de camper (en hond) nog niet gesproken.Ook in Aardenburg in Zeeuws-Vlaanderen werd een hond uit een auto gehaald, meldt het politieteam.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Natuurkundige Ivo van Vulpen: „De vragen waar wij ons als natuurkundigen mee bezig houden, leven bij iedereen.”  Ivo van VulpenDeeltjesfysicus  Natuurkundige Ivo van Vulpen schreef een boek over deeltjesfysica voor niet–bèta’s. „Formuleangst is onnodig.”  Door onze medewerker Dorine Schenk | pagina 16 - 17  amsterdam.  „Nu wordt het echt spannend”, zegt deeltjesfysicus Ivo van Vulpen vrolijk, maar duidelijk ook een beetje zenuwachtig. We lopen door een gang van het Nationaal Instituut voor subatomaire fysica (Nikhef) naar zijn kantoor. „Tot nu toe hebben alleen een redacteur en mijn broertje het boek gelezen. Ik vind het heel eng om te gaan horen wat andere mensen ervan vinden.”  Van Vulpen heeft het over zijn eerste boek De melodie van de natuur. De zoektocht naar de bouwstenen van het heelal, dat net is verschenen. Het gaat over fundamenteel onderzoek in de deeltjesfysica, zoals de ontdekking van het Higgs-deeltje in 2012 bij de deeltjesversneller van CERN in Genève. Van Vulpen was betrokken bij deze ontdekking en doet nu onderzoek naar de eigenschappen van dit deeltje.  Naast zijn onderzoek houdt hij zich bezig met het uitdragen van wetenschap naar een breed publiek. Hij geeft lezingen op scholen en voor andere geïnteresseerden, sprak op de radio en was te zien in onder andere Klokhuis. En nu dus een boek.  „Communicatoren zoals Diederik Jekel en Govert Schilling kunnen heel goed wetenschap uitdragen naar het brede publiek. Maar wetenschappers moeten daar ook een rol in spelen. Omdat wij de mensen zijn die echt wakker liggen van de grote vragen en naar ons werk gaan om ze op te lossen. En dat is het vonkje dat je als wetenschapper door kunt geven.”  Waarom een boek?  „Redacteur Bertram Mourits vroeg me het boek te schrijven om mensen te helpen mijn vakgebied beter te begrijpen. Op het nieuws en in de kranten hoorde hij namelijk over de ontdekking van het Higgs-deeltje, maar als hij er meer informatie over opzocht was dat of gericht op kinderen of op mensen met een natuurkunde-opleiding. Hij miste uitgebreide uitleg voor niet-bèta’s.  „Ik heb het idee eerst een tijd door mijn hoofd laten spelen tot ik anderhalf jaar geleden besloot dat ik het echt moest gaan doen. Ik dacht: kop op, nu moet je het gaan doen; schop onder je kont en go!  „In tegenstellingen tot lezingen waarbij ik maar 20 tot 30 minuten heb, kan ik in het boek het hele verhaal kwijt. Dus niet alleen: we hebben het Higgs-boson gevonden, maar ook waarom die ontdekking interessant is en wat voor apparaten we gebouwd hebben om zover te komen. Het complete verhaal voor niet-bèta’s die er alles van willen weten.”  Er staat een aantal formules in het boek, schrikt dat de niet-bèta’s die u wilt bereiken niet af?  „Het doel van het boek is ook om de formuleangst weg te nemen. Formuleangst is onnodig. Je moet formules zien als poëzie in een vreemde taal. Je kunt de schoonheid zien, maar je moet wel een vertaler hebben, in dit geval een natuurkundige om tot je door te laten dringen wat de formules betekenen. Die formuleangst proberen we ook weg te nemen met het muurformulesproject in Leiden.”  Op zes verschillende muren in Leiden zijn muurformules te vinden. De komende jaren zullen er nog vier bijkomen. De muurformules bestaan uit een formule, bijpassend beeld en één regel uitleg. Het project is bedacht door Van Vulpen en collega Sense Jan van der Molen. Samen met kunstenaars Jan Willem Bruins en Ben Walenkamp van stichting Tegen-Beeld is hij sinds 2015 bezig het straatbeeld in Leiden te verrijken met onder andere de brekingswet van Snellius en de Lorentzkracht.  „Het idee voor de muurformules kwam door de muurgedichten van de kunstenaars van Stichting Tegen-Beeld. Dat zijn gedichten op muren in Leiden in de oorspronkelijke taal: Frans, Italiaans, Russisch en Japans. Veel mensen begrijpen de tekst niet, maar herkennen wel dat het een gedicht is. Het idee is dat mensen geprikkeld worden en zelf op onderzoek uit gaan.  „Datzelfde hopen we te bereiken met de muurformules. Dat iemand die voor de twintigste keer langs de wet van Snellius rijdt, denkt: wat is dat eigenlijk? En dan op zoek gaat.  „En je komt erdoor in aanraking met de bètageschiedenis van Leiden, dat honderd jaar geleden het centrum van de natuurkunde was. De formules die we laten zien zijn bijna allemaal in Leiden bedacht of ontdekt, door gewone mensen die door dezelfde Leidse straatjes liepen. Die formules zijn de spelregels van de natuur, die nog steeds in lesboeken over de hele wereld staan. Ik hoop dat in elk geval een paar mensen erdoor geprikkeld worden.”  Waarom moet iedereen weten wat de Lorentzkracht of een Higgs-deeltje is?  „Niet iedereen hoeft van mij daar alle details van te weten. Maar ik denk dat de vragen waar wij ons als natuurkundigen mee bezig houden bij bijna iedereen leven. Bij de meeste mensen is daar een soort vernislaagje overheen gekomen. Dat kan gebeuren als je als puber bètavakken krijgt die je moeilijk vindt, waardoor je denkt, laat maar. Maar als je een beetje pulkt aan dat vernislaagje dan kun je dat er wel weer af krijgen.  „En die grote vragen zoals: waar komen we vandaan en waarom brandt de zon, zijn verbonden met het Higgs-deeltje. Dat is namelijk een van de redenen waarom deeltjes massa hebben. Zonder die massa zou materie niet aan elkaar klonteren en dan zouden dingen als de zon, de aarde en wijzelf niet bestaan. De ontdekking van het Higgs-deeltje is in de natuurkunde dus echt een grote stap die we gemaakt hebben. Maar je hebt er niet heel direct wat aan.”  In uw boek beschrijft u ook uitgebreid de detectoren waarmee deeltjesfysici onderzoek doen. Waarom vindt u het belangrijk om over die apparaten te vertellen?  „Al honderd jaar kun je in de deeltjesfysica wat je bestudeert niet meer zien met je ogen. Er is een hele wereld om je heen die onzichtbaar is: geluiden en kleuren die we niet kunnen ervaren en deeltjes en materie die we niet kunnen zien. Er is zo veel meer dan we waarnemen. Door in het boek de techniek van detectoren te beschrijven, wil ik laten zien hoe we die onzichtbare wereld ontdekken en zichtbaar maken. Diezelfde technieken worden in ziekenhuizen gebruikt. MRI- en PET-scanners, röntgenfoto’s en bestralingsmethodes, zijn niet door artsen uitgevonden maar door natuurkundigen. Dat bedoel ik niet als borstklopperij voor natuurkundigen. Maar ik denk dat het belangrijk is dat mensen weten dat die technieken voortgekomen zijn uit de nieuwsgierigheid van mensen om de natuur te begrijpen.”  Ivo van Vulpen (1973) is deeltjesfysicus aan het Nikhef in Amsterdam. Hij zet zich in voor meer diversiteit in de natuurkunde in afkomst en geslacht. En ook in persoonlijkheid: „Ik wil af van het stereotype beeld van een wetenschapper als rare mafkees met brilletje.”",other
"Moskeegangers van de Emir Sultan moskee in Noord kregen na het vrijdagmiddaggebed bloemen, knuffels en snoep aangeboden. Van alle kanten kwamen steunbetuigingen binnen na de vondst van een onthoofde pop bij de moskee.  'Vreselijk als je hier naar toe komt als moskeeganger en dit over je heen krijgt', vertelt iemand die naar de moskee is toegekomen. 'Het is mensonterend.' De steunbijeenkomst werd georganiseerd door vriendennetwerk Shalaam Shalom, die bestaat uit joodse en islamitische Amsterdammers.  Mensen gingen met elkaar in gesprek over de gebeurtenissen van donderdagochtend, toen de pop werd gevonden. De pop heeft veel impact gehad. 'Het was pijnlijk voor ons. We doen geen vlieg kwaad en hebben hier ook gewoon de Nederlandse vlag hangen', vertelt een moskeeganger. 'De schrik zit er goed in. Onze kinderen zijn heel erg bang', zegt een ander.  'Ze krijgen ons er niet onder'Bezoekers van de moskee zijn blij met de massale steun. 'Ik vind het prachtig dat we bloemen krijgen. Wij weten dat deze mensen aan ons denken. Ze krijgen ons er niet onder.'  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Nee, dit is geen verdwaalde wiskunde-column uit die andere zaterdagse bijlage. Dit gaat over productinformatie. Maar wees gerust, uiteindelijk kunnen er weer gewoon vijf bieren worden opengemaakt.  Er komen steeds meer getallen op een flesje of blikje bier te staan die informatie geven over de inhoud ervan. De inhoudsmaat en het alcoholpercentage spreken voor zich. Maar neem nou de IBU: de International Bitterness Unit. Het is een maat voor de hoeveelheid bitterstoffen in het bier, afkomstig van de hop. Een waarde van 10 is weinig, 100 is erg veel. Het Hollandse pilsje heeft een IBU van 20 à 25. Soms kom je EBU tegen (de Europese variant): een vrijwel identieke schaal.  Dan zijn er de graden Plato: dit geeft aan hoeveel vaste stoffen, voornamelijk moutsuikers, er in het bier-in-wording zaten voordat de vergisting begon. Het zegt wat over de hoeveelheid mout (graan) die aan het bier te pas is gekomen. Een waarde van 10 °P geeft een licht bier, 25 °P een zwaar bier. Pils zit op zo'n 12 °P.  En tot slot de EBC-waarde. Die wordt gebruikt om de kleur van het bier aan te duiden: van geel (10) tot zwart (120 en hoger). Dat viel toch best mee?  Bier dat je direct uit fles of blik in de keel klokt, ruik je niet en zie je niet  Het kan niet vaak genoeg gezegd worden: drink bier altijd uit een glas. Bier dat je direct uit fles of blik in de keel klokt, ruik je niet en zie je niet. En daarmee gaat een groot deel van de lol aan je neus, en oog, voorbij. Neem nou de Sunturn van brouwerij Kees uit Middelburg. De EBC-waarde is 52. De zintuiglijke waarde van deze barley wine is echter niet in een getal uit te drukken. Een diepe roodbruine kleur is de opmaat naar een al even indrukwekkend geuren- en smakenschouwspel. Een zoetig bittertje en een beetje rood fruit maken deel uit van deze smakelijke dosis alcohol om je tijdens een Zeeuwse zonsondergang warm te houden.  De etiketten van brouwerij De Molen uit Bodegraven mogen tot voorbeeld dienen voor menig brouwer. Als ware het flessen uit een ouderwetse apotheek bevatten de etiketten alles wat je weten wilt over de inhoud. De naam van de bierstijl staat er ook op. Met '-ish' ('-achtig') erachter, omdat er ruimte moet blijven voor non-conformisme. Deze imperial (extra stevige uitvoering) stout brengt een bonk smaak van chocola, koffie en een pietsie laurier in je glas.  Er zit veel hop in deze Dr. Raptor, een imperial IPA  Een hoge IBU-waarde betekent niet direct dat het bier ook heel bitter smaakt. De overige ingrediënten en persoonlijke smaak bepalen mede de 'gevoelsbitterheid'. Het gaat om de balans tussen de smaken. Als in een goed gerecht.  Robbert Uyleman van de Haarlemse brouwerij Uiltje houdt van stevig gekruide gerechten. Er zit dus lekker veel hop in deze Dr. Raptor, een imperial IPA. En dat leidt tot intense hopsmaakervaringen in dit evengoed volromig aanvoelende, prima gebalanceerde bier.  Hoe hoger Plato, hoe meer accijns er wordt geheven  De graden Plato zijn ook voor de accijnsheffers van belang. Hoe hoger dit getal, hoe meer accijns er wordt geheven. Karel is een American bitter oftewel een Engelse bitter die op zijn Amerikaans is ge-dryhopt. Hij blijft met 10,6° net onder de grens van het volgende accijnsniveau, wat weer scheelt in de prijs. De smaak van dit bier van de brouwers van de Rotterdamse Kaap (Katendrecht) stijgt er gelukkig ver bovenuit: fruitig doch monter bitter, heeft iets weg van een IPA, verveelt geen seconde.  Weizenbier is een favoriet van menig bierdrinker. Het Duitse tarwebier is zacht van smaak en door het gebruik van specifieke gisten voorzien van karakteristieke banaan- en kruidnagelaroma's. Nee, de hop speelt niet prominent mee in dit type bier en dat zie je terug in de lage IBU-waarde. Kies voor de Hefe-variant in plaats van de Kristallweizen: die eerste is niet gefilterd en dat komt de smaak ten goede. De uitvoering van Maisel uit Bayreuth in Beieren is een van de mooiste klassieke Duitse tarwebieren. Een zacht bekoolzuurd, vol smakend bier.  Dit is een artikel van Volkskrant Plus.Volkskrant Plus artikelen zijn exclusief voor abonnees.",entertainment
"Overigens is De Alliantie niet de enige woningcorporatie die vakantieverhuur niet toestaat. Integendeel juist, alle Amsterdamse woningcorporaties hebben het verboden. Dat gebeurde op aandringen van de gemeente.  Overlast en andere problemenEerder deze maand stuurde woningcorporatie Ymere een brief met soortgelijke boodschap aan haar huurders. Daarin stond dat Ymere geen toestemming geeft voor 'kortdurende verhuur, bijvoorbeeld aan toeristen'. 'De reden hiervoor is dat het vaak leidt tot overlast en andere problemen. Een woning is bedoeld om in te wonen en niet om te verhuren als vakantieverblijf'.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",business
"Asian Glories  Het restaurant Asian Glories, waarvan de 2 eigenaren bij de MH17-ramp zijn omgekomen gaat veranderen. Dat heeft de zoon van de slachtoffers, die nu de eigenaar van het restaurant bekendgemaakt. Hij wil de zaak een nieuwe start geven.  Het zal geen grote verbouwing worden, maar de zaak wordt gerestyled. Met andere kleuren en meubels moet er een nieuwe sfeer ontstaan. Kevin Fan heeft 3 jaar gewacht, omdat hij niet snel wilde veranderen voor zijn gasten.  Veel van hen komen al sinds jaren in de zaak en hebben veel herinneringen aan zijn ouders. Kevin: ""De laatste periode kreeg ik wel steeds meer vragen of ik iets aan de zaak ging doen. Ja het is naar mijn gevoel nu wel de tijd voor verandering. Ik vind het leuk om voor de gasten te doen. Dat ze ook een plekje kunnen geven wat betreft mijn ouders"".  Door de ramp met vlucht MH17 verloor Kevin in 2014 zijn vader, moeder en oma. Het overlijden van het bekende echtpaar van Asian Glories was een grote schok in Rotterdam.  Er werd een stille tocht georganiseerd, Daar liepen veel gasten en bekenden van de slachtoffers in mee.  Kevin Fan heeft de afgelopen 3 jaar hard gewerkt om het restaurant te laten doorgaan. Ook als nagedachtenis aan zijn ouders. Zijn eigen zaak heeft hij voorlopig stilgelegd.  Terugkijken op de ramp wil Kevin Fan niet meer. Hij wil juist vooruit. Na 3 zware jaren is er voor hem een nieuwe toekomst aangebroken. Hij heeft sinds een jaar een zoontje. Kevin: ""Mijn zoontje geeft me weer richting en een doel in het leven. Met het wegvallen van mijn ouders en mijn oma ontstond er een groot gat in mijn leven. Ik voel me veel beter met mijn zoontje erbij"".  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"Zondag, 30 juli 2017 om 19:47  Cheick Touré is pas zestien jaar oud, maar de vleugelaanvaller van Feyenoord kreeg in de voorbereiding op het nieuwe seizoen al regelmatig de kans van Giovanni van Bronckhorst om zijn kusten te tonen. Ofschoon Touré als flankspeler concurreert met Jean-Paul Boëtius, denkt hij het nodige te kunnen leren van zijn ploeggenoot.  ''Ik heb de afgelopen jaren heel veel gekeken naar Eljero Elia en Jean-Paul Boëtius. Het zijn spelers die op dezelfde positie spelen als ik en ik vind het fijn om naar hen te kijken"", vertelt de jongeling in Feyenoord Magazine. ""Ik vond het bijzonder om in de voorbereiding mee te trainen met het eerste en samen met Boëtius op het veld te staan. We kunnen het ook goed met elkaar vinden, maakten al snel grapjes met elkaar. Boëtius is een speler met veel behendigheid en dat combineert hij met snelheid. Zelf ben ik ook behendig, maar vooral via de combinatie. Boëtius is heel sterk in één tegen één, dat wil ik zelf ook worden.''  Touré belandde in 2013 in de jeugdopleiding van Feyenoord, dat hem oppikte bij FC Dordrecht. Hij staat in Rotterdam te boek als toptalent. ''Er was ook veel interesse van andere clubs, maar bij Feyenoord was het gevoel gelijk goed"", zegt hij over zijn keuze voor de havenclub. ""Het beviel me hoe het eraan toegaat en hoe aardig de mensen voor mij waren. Deze club heeft mij het vertrouwen gegeven. Nu is mijn eerste grote doel om De Kuip te halen en daar de mensen blij te maken.''  Het nadeel is wel dat Toure fysiek een stuk voorop loopt tegenover zijn leeftijdsgenoten. Hij is niet alleen sterker maar vaak ook sneller dan zijn tegenstander. Ben benieuwd of hij die stap kan maken naar verdedigers die sneller/sterker zijn dan hem.  Ik vond het jammer dat we na zijn debuut niet meer hebben mogen zien van el Hankouri. Hanson mocht ook wat minuten maken maar daar hield het bij op. Feyenoord moet niet jeugd inpassen om het inpassen, maar perspectief voor die jongens op minuten moet er wel zijn en dat begin ik een beetje te missen.  in alle eerlijkheid komt EL Hankouri denk ik gewoon tekort. een verhuur zou het beste zijn op dit moment  Hansson daarentegen is wel een groot talent. ook mentaal best sterk.  Vorig seizoen moest alles wijken voor het kampioenschap (dus ook het inpassen van grillige jeugdspelers) dat zal de komende jaren waarschijnlijk wel weer wat vaker gaan gebeuren (dat ze wel de kans krijgen)  Het is toch al jaren dat er weinig spelers uit de jeugd van Feyenoorder komen? De Vrij, Clasie, Karsdorp etc. komen de aankomende jaren niet meer bij Feyenoord. Als el Hankouri je toptalent moet zijn...  Heb hem nu 2 keer zien spelen en hij heeft echt klasse. Hoop echt dat hij snel zijn debuut in het eerste kan maken en uit kan groeien tot een vaste waarde. Zou ook goed zijn voor Oranje op lange termijn als jongens als Keita, Kluivert, Bergwijn, Stengs etc zich Door blijven ontwikkelen, want na Depay, Promes & (in mindere mate) Berghuis is het schaars op de vleugels en de andere keuzes die je hebt zijn gewoon niet goed genoeg (Kishna, El Ghazi, John bijvoorbeeld)  In de toekomst zijn onze pareltjes dan toch echt Hansson, El Hankouri, Vente, en deze Toure vooral. Hoop dat ze het allemaal gaan maken, maar van El Hankouri ben ik bang dat hij een gevalletje Achabar wordt, want hij had anders echt meer kansen moeten krijgen. Ik vraag me af wat er dan mis is gegaan na zijn debuut. Want hij had prima minuten. Bilal is toch redelijk afgeschreven. Wat mij betreft verkopen we Bilal als RVP komt, misschien in een ruildeal met Fener, omdat zij spelers met Turks paspoort nodig hebben. Er waren vorig jaar zelfs geruchten dat ze hem wilde hebben.  Fijn dat er weer eens een aanvallend talent aankomt, al zal het dit seizoen nog niet gaan gebeuren denk ik. Hoop dat hij in ieder geval zijn debuut kan maken en zo nu en dan wat minuutjes mee kan pakken.  Anderzijds vond ik het afgelopen seizoen ook wel goed dat Gio weinig wisselde, ook in wedstrijden waarin we een ruime voorsprong hadden. Als je dan jonge jongens in het diepe gooit wordt het toch een soort speeltuin. Nu gingen we 90 minuten gefocust met een sterke opstelling door tot het einde. Daardoor was het doelsaldo uiteindelijk zo goed.  Cheick Touré is pas zestien jaar oud, maar de vleugelaanvaller van Feyenoord kreeg in de voorbereiding op het nieuwe seizoen al regelmatig de kans van Giovanni van Bronckhorst om zijn kusten...Lees verder",entertainment
"Maandag, 11 december 2017 om 16:30  Eldridge Rojer, momenteel werkzaam op een school voor speciaal onderwijs, heeft als voetballer dienstverbanden gekend bij onder meer Excelsior, FC Zwolle en Vitesse. Bij laatstgenoemde club maakte de oud-spits de strapatsen van Abubakari Yakubu mee, die in november plotseling overleed. Rojer zegt in gesprek met VICE Sports dat hij warme herinneringen koestert aan zijn tijd met de Ghanees.  ""Ik heb drie jaar met Yakkie bij Vitesse gespeeld. Hij is een van de beste voetballers met wie ik in een team heb gezeten. Hij was helemaal gek. 'Elly, straks weer lekker naar het station.' Waarvoor? 'Business, business', zei hij dan. Ging-ie handelen. Niemand wist waarin"", zegt Rojer, die de rare uitspattingen van Yakubu naar eigen zeggen goed kon hebben.  ""Of dan liep hij voor de wedstrijd door de kleedkamer, ging hij vlak voor me staan en dan keihard schreeuwen: 'Leven! Elly, leven!' Geen idee wat hij bedoelde. Hij sloeg ook weleens mensen, heeft mij zelfs eens een kopstoot gegeven. Zo laadde hij zich op"", aldus Rojer, die vertelt dat Yakubu er niet voor terugdeinsde om zijn medespelers met beide voeten op de grond te zetten.  ""Stijn Schaars en ik kwamen een keer terug van Jong Oranje. Stijn had goed gespeeld. 'Stijn denkt hij is de man, Stijn is een beetje gaan zweven', zei Yakkie. Pakte hij Schaars even aan tijdens de training. Yakubu gaf hem een schop, echt een aanslag. Stond Yakkie daarna te schreeuwen: 'Wat? Wat?' Niemand durfde iets te zeggen, zelfs Edward Sturing (destijds trainer, red.) niet.""  Als je in armoede bent opgegroeid betekent nog niet dat je aggresief mag zijn... dit soort dingen doe je gewoon niet en zeker niet bij je teamgenoten! Jij bedoelt nu dat alle Afrikanen die in armoede zijn opgegroeid alles mogen flikken (dealen,vechten,trappen geven tijdens training)  @gerdotjuhh Tuurlijk niet iedereen mag dit soort personen, net zoals niet iedereen alle nette opendeuren trappende moraalridder voetballers mag..... Maar er staat hier een tekst geschreven over een persoon die deze voetballer persoonlijk heeft meegemaakt, en die mededeeld dat Yakubu een apart en speciaal persoon vond, waar die warme herrineringen aan koesterd... kan je het niet gewoon daarbij laten? Of vind je het echt zo nodig om jouw mening te geven? Rip Yakubu  SC Heerenveen wist slechts één van zijn laatste negen competitieduels te winnen en zaterdag kwamen de Friezen tegen VVV-Venlo door een late gelijkmaker van Ralf Seuntjens niet verder dan een 2-2...Lees verder",entertainment
"Het is niet bepaald een voor de hand liggende combinatie; de grote, stevige, baritone Nick Cave en de petit Kylie Minogue. De combinatie is ook even wennen, Toch klinkt het nummer als snel vertrouwd, als een sprookje. In dit grimmige sprookje slaat prins Nick met een rots prinses Kylie dood. En ze leven niet meer lang en gelukkig. Terug te vinden op het album Murder Ballads van Nick Cave uit 1996.  Album jaar  2016  Singer/songwriter die met zijn band (The Bad Seeds) sinds 1984 actief is. Nick Cave scoort eind 1995, samen met Kylie Minogue, een Top 10-hit met 'Where The Wild Roses Grow'. In 2003 verschijnt Nocturama.  Prachtig nummer ben nu 16 was al van af mn 5e fan. Wist toen niet waar het over ging en als je het niet door hebt is het ook een wonderschoon nummer.  Geschreven door: Ronald29 december 2015 - 18:50 uur  Wonderlijk mooi!  Geschreven door: Caroline28 december 2015 - 20:43 uur  Nick Cave en Kylie ik mocht ze samen zien in Londen en blij om het live te zien, jammer dat het nummer niet bij alle optredens van Nick Cave werd gespeeld.Blixa heeft het geprobeerd maar om Nick en Kylie samen te zien is zinderend  Geschreven door: Ineke28 december 2015 - 09:33 uur  Verslaafd aan de stem van Nick Cave, die zoveel karakters herbergt. Een lief, zoet liedje, dat een rauw randje krijgt door de verrassende tekstwending en de bijna satanische stem van Nick. Daartussen laveert de zachtheid van Kylie. Werkelijk een juweeltje van een lied, voor mij de nummer 1 van de Top2000!",entertainment
"TILBURG - Agnes Jonkers-Alvares uit Tilburg besloot haar trouwfoto op canvas te laten printen. Toen ze het pakket binnenkreeg, bleek dat er twee onbekende kinderen op stonden. Wie zijn deze kinderen op de foto? “Ik wil proberen om de mensen te vinden bij wie dit canvas thuishoort.”  “Ik ben in 2014 getrouwd maar ik ben er nooit aan toe gekomen om mijn trouwfoto te printen. Maar nu was er een mooie aanbieding”, vertelt Agnes Jonkers-Alvares. Vol spanning wachtte Agnes deze week af tot dat haar nieuwe canvas binnen zou komen.  Toen ze het pakket opende, staarde vier onbekende kinderogen haar aan. “Ik zag direct dat het niet mijn schilderij is. Het is ook een grote plaat. Dus ik denk dat degene van wie deze canvas is hem graag terug wil.""  Canvas zelf weggooienDe Tilburgse Agnes besloot contact op te nemen met het bedrijf dat de canvas heeft laten maken. Maar daar kreeg ze te horen dat ze een nieuwe plaat zou krijgen en dat ze de ‘verkeerde’ plaat zelf moest weggooien.  “Dat kan ik niet over mijn hart krijgen”, zegt Agnes Jonkers-Alvares. ""Ik hoop dat ik de mensen kan vinden van wie deze canvas is. Dat zou wel mooi zijn.”  Honderden keren gedeeldOp Facebook deelde Agnes een bericht over de mysterieuze canvas en de onbekende kinderen die daar op staan. Binnen een paar uur tijd werd het bericht hondereden keren gedeeld.  Haar eigen trouwfoto krijgt Agnes alsnog per post toegestuurd. Maar toch wil ze graag weten wie de kinderen zijn en voor wie de canvas bestemd is.",entertainment
"Maandag, 12 februari 2018 om 07:30  Bilal Basacikoglu en Lars Veldwijk hebben geen toekomst meer bij respectievelijk Feyenoord en FC Groningen, zo schrijft Valentijn Driessen in zijn column voor De Telegraaf. De verslaggever verwacht dat de vleugelaanvaller en de spits aan het einde van het seizoen moeten vertrekken bij hun clubs.  “In de trainerskamers van Giovanni van Bronckhorst en Ernest Faber krijgen Basaçikoglu en Veldwijk vandaag te horen dat hun carrière erop zit bij respectievelijk Feyenoord en FC Groningen”, aldus Driessen. “Om geloofwaardig te blijven naar spelers en achterban kunnen beide clubs en trainers niets anders dan breken met Basaçikoglu en Veldwijk. Ter voorkoming van kapitaalvernietiging met contracten tot medio 2020 zullen Feyenoord en FC Groningen de onvermijdelijke breuk ongetwijfeld passend communiceren.”  Driessen vindt dat Basacikoglu en Veldwijk zich moeten ‘schamen’ voor hun gedrag. De voormalig jeugdinternational van onder meer Jong Turkije kreeg na een tackle op Thulani Serero een rode kaart tegen Vitesse en Veldwijk weigerde volgens Ernest Faber om in te vallen tegen ADO Den Haag, hoewel de enkelvoudig international van Zuid-Afrika dat zelf ontkent, zo liet hij zondagavond weten via een bericht op Twitter en Instagram.  “In Rotterdam houdt ‘Gio’ al jaren om onbegrijpelijke redenen de hand boven het hoofd van Basacikoglu. Hij bleef hem maar invalbeurten gunnen hoewel Bilal deze kansen nooit met twee handen aangreep. Bilal was de blinde vlek van Van Bronckhorst (…) Weigeren in te vallen, is onacceptabel”, zo doelt de journalist op Veldwijk. “Helemaal omdat hij met zo’n actie de houdbaarheid van Faber bij de achterban aantast.”  Dat van Veldwijk zal vandaag of morgen wel snel de mond gesnoerd worden met een verklaring: De kou is uit de lucht blabla. Die Bilal is gewoon dom, daar zullen ze in Zeist nog wel een paar wedstrijden aan verbinden. Wat een onnozele gevaarlijke actie en dan op die plek... Vind persoonlijk dat Feyenoord nu alvast moet uitspreken om hem een aantal wedstrijden buiten de selectie te laten, of bovenop de straf een maand bij jong te laten voetballen. dit soort acties kan je niet tolereren.  Wat ik veelal bijzonder vind aan de columns van Driessen is dat het louter gaat om de randzaken. Veelal oppervlakkig geneuzel, maar echt kritisch en realistisch kijken naar het veldspel en daar eens gericht op schrijven kan hij niet. Het is veelal spuien om te spuien, maar inhoudelijk zeer zwak. Wat weet hij nu over de kwestie Veldwijk en wat een onzin over Bilal. Geleuter van de bovenste plank (net als mijn stuk overigens, maar ik krijg er niet voor betaald). Laat hem eens inhoudelijk wat sterker voor de dag komen, die onzin kunnen wij ook wel schrijven.  Veldwijk lijkt me duidelijk, maar als we iedere speler die dit seizoen een domme of onprofessionele actief heeft gemaakt daarom wegsturen houden wel geen speler meer over. Feyenoord wil Bilal weghebben omdat hij niet goed genoeg is. Als ze dit incident daarvoor aangrijpen moeten ze zich schamen.  Tenzij ze Bilal schorsen voor de rest van zijn leven is zijn carrière allerminst voorbij. Ik snap dit soort columns niet, wat wil Valentijn hier nou precies mee. Is het nieuws dat hij heeft gehoord en met zijn lezers deelt? Nee, het is speculatie. Is het iets waar we wat aan hebben? Nee, ik geloof nooit dat het ook maar bij 1 persoon tot een interessant nieuw inzicht leidt. Bilal zal waarschijnlijk weer achter Boëtius staan, of wellicht krijgt een jeugdspeler de kans, maar daar schrijft Driessen niet over. Terwijl je als lezer daar meer aan zou hebben dan aan het onderbuikgeborrel van Valentijn Driessen.  Ik weet dat De Telegraaf zich liever met de randzaken bezighoudt dan met het voetbal, liever schrijft over herrie in de selectie of een trainer die op de schopstoel zit, dan over tactiek, maar ik stoor me eraan dat ze dat altijd zelf lijken te willen aanslingeren. Ook buiten de sport (rekeningrijden bekend voorbeeld) bedrijven ze geen journalistiek maar campagne. Bij VI krijgen we de vervelendste uitzendingen met Driessen erbij, altijd zeuren en afkraken. Als er eentje negatief is over iemand aan tafel dan springt Valentijn Driessen achterop om mee te zeuren. Ik vraag me weleens af waarom ze De Volkskrant de azijnbode noemen, want als het ergens negatief is is het wel bij De Telegraaf (kijk voor de gein eens op de website de grootste kop: 'nederlands is ziek' en dat gaat niet over de griepepidemie) .  Ben het vaker niet dan wel met je eens maar wat betreft Driessen deel ik je mening volkomen, wat een verschrikkelijke zuurpruim is deze man. Ook bij Ajax probeert hij constant onrust te zaaien. (En dat voor een zg. Ajaxkrant....).  Bilal is gewoon een oliedomme sukkel met talent. Een vervelend mannetje, vergeet nog nooit die overdreven schwalbe van hem waar hij tien meter doorrolde en het uitschreeuwde alsof zijn laatste uur geslagen had (werd nagenoeg niet geraakt). Vervolgens stond ie weer op en ging verder. Je bent dan wel volledig mijn respect kwijt, maar je wint er mijn medelijden voor terug. Nu die rode kaart, op een punt in de wedstrijd (1-1) zo’n onbesuisde actie op de meest ongevaarlijke plek in het veld....dan bewijs je wederom dat je niet goed snik bent in je hoofd en erg dom.  De carrière van Bilal bij Feyenoord had nooit moeten beginnen, of in elk geval al een stuk eerder afgelopen moeten zijn. Het is elk jaar weer hopen dat hij er iets van gaat bakken, maar dat gaat gewoon nooit gebeuren.  Bij Bilal is het een kwestie van teveel drang om zich te bewijzen. Maar het lijkt me niet dat zijn carriere erop zit. Eigenlijk is op die jongen alleen maar aan te merken dat hij te weinig kwaliteit heeft voor Feyenoord. Maar verder werkt hij altijd hard en doet hij echt wel zijn best.  Veldwijk is een totaal ander geval. Die jongen is gewoon een spits voor de eerste divisie, maar ik geloof niet dat hij zelf dat besef heeft. Iemand die weigert in te vallen zou ik geen minuut meer gunnen in het eerste elftal. Als ik Faber was liet ik hem de volgende wedstrijd lekker de hele wedstrijd warmlopen zonder invalbeurt.  Bilal Basacikoglu en Lars Veldwijk hebben geen toekomst meer bij respectievelijk Feyenoord en FC Groningen, zo schrijft Valentijn Driessen in zijn column voor De Telegraaf. De verslaggever verwacht dat de vleugelaanvaller...Lees verder",entertainment
"BERGEN OP ZOOM - Plastic flessen en -tassen, blikjes en allerlei ander afval. Het is werkelijk een, grote bende aan de Vijverberg in Bergen op Zoom. Voor de PvdA is de maat vol. Reden voor de sociaal-democraten om bij het college van B en W aan te dringen op actie.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  In een video op de facebookpagina van de PvdA maakt fractieleider Sahin Ergec een rondje door het groen en de vijver aan de Vijverberg. Wat er te zien is, laat weinig aan de verbeelding over. ,,Deze troep loopt de spuigaten uit en stapelt zich op. Het is niet om aan te zien. Zowel aan de noord- als zuidkant is het water vies, het is net een moeras. Er drijft veel plastic en ander afval rond"", zegt Ergec.  Hij wil weten of en hoeveel klachten er zijn binnengekomen op het gemeentehuis over de vervuiling. En hoe vaak rommel wordt geruimd aan de Vijverberg en de wijk Gageldonk West. ,,Bewoners kijken vol afgrijzen naar hoe de Vijverberg erbij ligt. Hoe komt het dat de troep er nu al meerdere weken ligt?""  De PvdA' er dringt erop aan dat de gemeente snel in beweging komt en is benieuwd wanneer dat exact gebeurt. ,,Ook is de PvdA van mening dat de gemeente zo snel mogelijk in overleg moet treden met de bewoners van deze wijk en met hen moet praten over onder andere veiligheid, overlast, troep en vervuiling in de wijk.""  Saillant detail is dat tijdens de presentatie van de toekomstvisie op de stad, een paar weken geleden, Daan van der Grinten de gelegenheid kreeg zijn droom over het Vijverbergparkje te delen. Hij zei toen: ,,Dat is nu een dumpplek van afval. Het water in de plas is groen."" Reden waarom hij ervoor pleit er een zwemvijver van te maken die in de winter als schaatsplek dient.  Het college beantwoordt binnenkort de vragen schriftelijk.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",politics
"Beleggers spelen niet alleen een groeiende rol op de Amsterdamse woningmarkt, ze drijven ook de huizenprijzen op en vergroten de kans op een nieuwe vastgoedbubbel.  Door:Michiel Couzy15 maart 2018, 12:12  De invloed van beleggers - mensen die minstens drie huizen bezitten - op de Amsterdamse huizenmarkt is sinds 2010 bijna verdubbeld.  In 2016 viel 13 procent van de gekochte huizen in Amsterdam in handen van kleine beleggers, die vervolgens overgingen tot verhuur van de woning, het zogenoemde buy-to-let.  Zes jaar eerder was dat nog 7 procent, blijkt uit onderzoek van de Universiteit van Amsterdam en de Katholieke Universiteit Leuven, in opdracht van de SP.  Deze beleggers zijn vooral actief in de grachtengordel, de Haarlemmerbuurt en het oostelijk deel van het centrum.  Op de Nederlandse huizenmarkt stijgt het aantal aankopen door particulieren met minstens drie huizen in bezit van 3,8 procent in 2006 naar 5,8 procent in 2016.  Op zich is de komst van beleggers geen probleem; ze zorgen voor meer huurhuizen in Amsterdam, belangrijk voor starters, studenten en expats.  Maar daar blijft het niet bij, zegt Cody Hochstenbach, geograaf aan de UvA en een van de auteurs van het rapport. ""Beleggers veroorzaken uitwassen.""  Enorme hypotheekschuldenAllereerst prijzen ze startende kopers uit de markt. Doordat beleggers meer geld hebben te besteden, kunnen ze makkelijk overbieden.  Dat geld verdienen ze terug door de woning te verhuren. ""Probleem is dat in Amsterdam veel te hoge huren kunnen worden gevraagd,"" zegt woningmarkteconoom Christian Lennartz van de Rabobank.  Hierdoor stijgen de huizenprijzen in de stad: beleggers betalen immers meer dan de vraagprijs. En zo stevent de Amsterdamse woningmarkt, nog maar net bekomen van de laatste crisis, alweer af op de volgende vastgoedbubbel.  Volgens de onderzoekers vormen de enorme hypotheekschulden de belangrijkste motor achter de bubbel; doordat kopers veel kunnen lenen, betalen ze ook meer.  In 2016 valt 13 procent van de gekochte huizen in Amsterdam in handen van kleine beleggers, die de woning verhuren. Zes jaar ervoor is dat nog 7 procent.  ""Beleggers doen daar een schepje bovenop,"" zegt Hochstenbach. Zij veroorzaken een stortvloed aan kapitaal op de huizenmarkt.  De prijzen stijgen sneller dan de inkomens en dan kunnen we spreken van een bubbel.  Grote risico'sDe risico's zijn groot, zegt Lennartz, vooral voor Amsterdammers die een huis willen kopen. ""Als beleggers een hogere prijs kunnen betalen, dan moeten deze jonge kopers daarin mee.""  Het gevolg: zij steken zich in enorme hypotheekschulden en dat is riskant. Denk aan de vorige crisis, toen de prijzen daalden en huizen onder water kwamen te staan, doordat de hypotheek hoger was dan de waarde van de woning.  Dit is een artikel van Parool Plus.Parool Plus artikelen zijn exclusief voor abonnees.",business
"Sara Alasawda (9) uit Wormerveer redde op 15 augustus 2017 haar buurmeisje Dewi van vijf jaar oud uit een sloot aan de Herman Gorterstraat in Wormerveer. Ze is hiervoor donderdagochtend onderscheiden.  Het kleine meisje was aan het spelen langs de sloot, negeerde waarschuwingen, gleed uit en belandde in het water. Sara schreeuwde om hulp en wist met veel moeite Dewi uit het water te halen.  Voor deze heldendaad kreeg ze donderdagochtend uit handen van burgemeester Jan Hamming de bronzen medaille van de Maatschappij tot Redding van Drenkelingen. Deze festiviteit vond plaats op haar school, OBS De Pionier. Sara kreeg behalve de medaille ook een oorkonde en een cadeautje van de burgemeester: het boek ‘Het geheim van het Kruitpaleis’ van Hans Kuyper.  Behalve haar klasgenootjes waren ook haar ouders en de secretaris van de Maatschappij tot Redding van Drenkelingen, Paul Vasseur, aanwezig.",entertainment
"Vrijdag, 19 januari 2018 om 07:07  Joël Veltman is inmiddels een specialist in duels op het randje én erover. De verdediger en captain van Ajax speelde vorige maand een ijzersterke wedstrijd tegen PSV én Hirving Lozano, die geen moment kreeg om in de wedstrijd te komen. Veltman was destijds zelfs trending topic op sociale media, maar vooral omdat mensen verbouwereerd waren.  ""Als Giorgio Chiellini zo speelt, of voorheen Marco Materazzi, dan staat iedereen op de banken. Dan zegt iedereen in Nederland: kijk eens wat een winnaars"", vertelt Veltman in gesprek met het Algemeen Dagblad. ""Als ene Joël Veltman uit Nederland zo speelt, is het niet goed. Maar het hoort bij zulke wedstrijden. Op het randje spelen en er af toe stevig in kletsen. Het doel was toch bereikt? We wonnen van PSV en ik speelde Lozano uit de wedstrijd. Dan is er achteraf alsnog kritiek.""  Veltman vraagt zich dan ook openlijk wat hij nog meer moet doen. Hij is van een onder Frank de Boer voetballende centrale verdediger uitgegroeid tot een rechtsback die af en toe een bal de tribune inschiet en er soms stevig ingaat. Het is geen gemaakt gedrag, zo benadrukt Veltman. ""Ik ben in het veld soms een jongen die je liever niet tegenover je hebt staan."" Hij keek vorig seizoen met speciale belangstelling naar voormalig ploeggenoot Davinson Sánchez. ""Hij is echt een monster"", beaamt de Oranje-international.  ""Je kunt als tegenstander zeggen dat je niet onder de indruk van hem bent, maar dat is natuurlijk onzin. Hij is meedogenloos. Natuurlijk kijk je daar naar, ook al is hij een stuk jonger dan ik. Daar kun je altijd van leren. Davinson is écht goed. Maar hij ramde af en toe ook gewoon een bal de tribune in."" Veltman probeert nog steeds vaak voetballend naar een oplossing te zoeken, maar soms gaat dat niet. ""Als ik dat wel eens doe, krijg ik het verwijt dat ik de voetballende oplossing niet zie... Dat is jammer.""  Mij lijkt het altijd dat Veltman meedogenloosheid acteert. Dat maakt het ook irritant. Ik heb me in al die jaren nooit zo geïrriteerd aan Chielieni of zelfs geen minuut aan Sanches. Die zijn wie ze zijn en leggen dat er niet extra bovenop. Veltman is gewoon een door Ajax opgeleide voetballer, met een voetballende insteek. Meedogenloze hakkers worden daar niet opgeleid.  Je kan het zien zoals je het wilt zien. Hij acteert het misschien omdat zijn uiterlijk niet dermate agressie uitstraalt als die andere spelers. Maakt het alleen maar knapper als Veltman bewust zo speelt. Dan kan hij dus in bepaalde situaties een klootzak zijn, wanneer nodig.  Veltmannetje Veltmannetje, ten eerste speelde je gewoon een zwak duel tegen PSV waarbij je Lozano alleen op die maniet uit zijn spel kon halen en die liet zich meeslepen Als de scheidsrechter ook deed wat hij moest doen dan had je met rood het veld af gemoeten een een penalty tegen gekregen want was gewoon een penalty voor L. de Jong. Een slimme buitenspeler had allang geroken en ervoor gezorgd dat je rood kreeg. Je blijft een beperkte en inmijn ogen een domme rechtsback. Aanvoeer onwaardig en 5 niveaus minder dan Tete.  Jammer dat je zo ontzettend aan het huilen bent over Veltman. Dit laat goed zien dat hij een goede wedstrijd heeft gespeeld. Lozano wist niet wat hem overkwam en de supporters huilen alleen maar om de scheidsrechter.  ""een slimme buitenspeler had allang geroken en ervoor gezorgd dat je rood kreeg"".. dat zou best kunnen! Maar koop die dan ook. Daarentegen is Veltman dusdanig capabel om zijn tactiek te wijzigen a.d.h.v. zijn directe tegenstander.  Veltman is in mijn ogen ook geen top verdediger, maar hij is echt veel beter dan vele mensen laten blijken.  p.s. Als je een speler niet buiten de wedstrijden ziet dan kan je hem niet aanvoerder onwaardig noemen. Hij schijnt vele jongens bij Ajax te helpen en een belangrijke rol in het team te vervullen. Met of zonder band!  Ik vind Tete ook een betere verdedigende voetballer en mijn favoriet op zijn positie ook bij Oranje maar is een andere verdediger dan Veltman. Tete probeert alles voetballend op te lossen en creëerd ermee weinig kaarten integenstelling tot Veltman en daardoor onterecht veel kritiek krijgt te verduren.De mooiste allround oplossingen zie je bij van Dijk die heel slim zijn behendigheid en forse krachtige gestalte benut om tegenstanders uit te schakelen én het overzicht behoud om razend snel scherpe passes te versturen, terecht wellicht de beste benoemd en bereikte in ieder geval de status van duurste verdediger tot op heden.  Een aanvoeder dient op het veld een leidende rol te neven! Ik heb hem nog nooit de Ligt of Wober of een van die jongens werkelijk zien coachen of helpen bij lastige situatie zoal Sanchez een echte leider op het veld deed. Een captain is bezig met het team op het veld door instructies en zelf de kar te trekken. Veltman is alleen bezig met zij eigen positie waarbij hij zijn handen vol heeft aan zijn eigen mankementen. Waarom denk je dat hij nog steeds bij Ajax speelt? waarom denk je dat de lagere en middenmoot van de PL niet naar hem kijkt? Hij is een beperkte verdediger waarbij elke goede butenspeler blij mee is want ze spelen hem helemaal zoek. Zoals je al in Europa L kon constateren laat staan in de CL. Aanvoeder onwaardig en in mijn ogen de slechtste aanvoeder ooit in de Ajax geschiedenis.  Sanchez maakte ook fouten. Die werden door Viergever en vooral door Veltman gecorrigeerd. Fijn dat jij hem de slechtste aanvoerder ooit vindt. Daar zal hij vast wakker van liggen. Daarnaast is hij volgens de statistieken een van de beste verdedigers in de Eredivisie. Maar ach, wat zeggen objectieve cijfers wanneer iemand een beeld heeft en dat beeld niet wenst te veranderen. Zucht.  @marranr1, jouw reacties zijn precies waar Veltman het over heeft. Er zijn mensen die kritiek blijven uitten, wat hij ook doet.  Wat jij over hem zegt gaat helemaal nergens over. Veltman was vorig seizoen, toen Tete nog in de selectie zat, de beste verdediger in de Eredivisie, de statistieken onderbouwen dat. Tete stond er niet voor niets naast. Het zijn twee totaal verschillende types. Waar Veltman veel anticipeert, onderschept en druk naar voren zet, is Tete een meer afwachtende back, die met briljante slidings ingrijpt nadat het leed bijna is geschied. Dat heeft veltman niet nodig, want hij komt minder vaak in die situaties. Daarnaast zijn Veltman's passes beter, deze gaan ook vaker vooruit dan bij Tete, en kan hij beter tacklen en koppen. het kan best zijn dat Tete zich verder ontwikkelt en Veltman in de toekomst voorbij gaat, maar nu nog niet.  Om een of andere reden is Veltman de nationale kop van Jut waarschijnlijk door zijn oogopslag, maar zeer onterecht.  Iedereen die sport weet dat je als je je kop erbij hebt helemaal niet denkt aan acteren. Op het veld ben je een en al instinct. Met die suggestie van jou wordt het duidelijk dat jij niet weet wat het is om echt te sporten.  Als iemand mij op straat zo neerschop als je op het voetbalveld ziet, zie je mij niet naar mijn been grijpen en rollen, en al helemaal niet trappelen alsof je stuiptrekkingen hebt, zoals Lozano doet. Ik vermoed dat jij dit ook niet doet  Als ik iets goed gedaan heb(equivalent van een doelpunt), ga ik ook niet verongelijkt juichen en daarna mensen vertellen dat ze het allemaal verkeerd gezien En zo zijn er nog meer dingen die ik op zou kunnen noemen.  In 1 van de 1e seizoenen van de Youth League (heette toen anders trouwens) moest Ajax tegen Barcelona en schoffelde Veltman ook zijn man mee in duels waar hij vol voor de bal ging. Hij heeft misschien niet het ""uiterlijk"" van een keiharde verdediger, maar acteren doet hij ook niet.  Hij heeft 0 zelfreflectie. Hij mag nog niet in de schduw van die topverdedigers staan. En VP laat haar voorkeur voor ajax weer blijken. veltman viel tegen Psv alleen maar op door misselijkmakend gedrag, niet door hoed voetbal/verdedigen. Met een topscheids had hij de eerste heflft nog niet vol gemaakt.  Wat is VP? Misschien zelf wat zelfreflectie oefenen als je reacties steeds worden weggehaald. Als je je tegenstander voetballend niet aan kan, wat doe je dan? Jij zou je waarschijnlijk gewoon laten vernederen maar Veltman koos ergens anders voor.  . Maar ik geef je helemaal gelijk betreft Veltman. Soms is hij echt vies irritant en dan hoor je de Ajacieden alleen maar zeggen, zo is voetbal. Als bv Kramer vorig seizoen dat deed moest hij gelijk geschorst worden door die zelfde (ajax) supporters.  Zo zijn Ajacieden. Toevallig zijn PSV supporters ook zo, en dan heb je nog Feyenoord supporters, en Real supporters, en Barcelona supporters etc. Misschien zijn we allemaal wel gekleurd... wat denk jij holala?  Goed lezen vriend! Hij vergelijkt zichzelf niet met de Italianen! Hij vergelijkt hoe zij voetballen en dat altijd geprezen wordt, terwijl hij kritiek krijgt als hij het niet doet, maar ook kritiek krijgt als hij het wel doet. Daar heeft hij wel een punt! Club voorkeur effe weggeparkeert hebbende dan he...  En nu doe je je bril af en ga je eens objectief naar dit bericht kijken. Hoewe ik geen fan van de verdediger Veltman ben, heeft hij wel een punt. Hij zegt ook nergens dat hij de kwaliteiten van die gasten heeft. Maar wat hij die wedstrijd deed is in het topvoetbal dagelijkse kost.  Je bedoelt Voetbal Primeur... ? verder wel wakker? Daarbij vergelijkt hij alleen de reacties op het harde verdedigen van Materazzi/chiellini en de reacties op zijn spel van de analisten cq voetbalvolgers.  Gelukkig had Hendrikx ook maar 3 keer geel moeten hebben dus wat dat betreft maakt het niks uit. Veltman kan nooit iets goed doen. Speelt hij slecht dan is hij te slecht. Speelt hij goed dan is het ""misselijkmakend"". Ajax had verdiend gewonnen, dat staat echt nog los van Veltman.  Mja dat lijkt typerend voor Nederlanders. Zo'n Hugo Borst bijvoorbeeld. In zijn voorbeschouwing riep hij dat Ajax geen grip op Lozano zou krijgen. Achteraf was hij verbolgen over hoe Veltman hem aanpakte. Wie snapt het?  Precies, Nederlanders zeuren vaak om het zeuren. Ja, Veltman speelde heel erg op het randje, maar dat was duidelijk nodig om Lozano uit de pot te krijgen. Ja je kan Lozano natuurlijk ook gewoon lekker zijn gang laten gaan, maar daar heb je later spijt van. En als de scheidsrechter niet optreedt ga je uiteraard door met op het randje spelen. Prima pot van Veltman.  Sinds dat ""slimmigheidje"" incidenten van hem, heeft Veltman flink afgedaan bij mij en dan heb ik het niet over zijn voetballende kwaliteiten, want die heb ik nooit bijzonder gevonden. Inderdaad acteert Veltman alsof die een meedogenloze verdediger is en beschikt over een winnaarsmentaliteit. Want zie jij een materazzi al net doen alsof die de bal zal buitenspelen voor een blessurebehandeling en daarna doodleuk er met die bal vandoor gaan? Nee. Dit zegt genoeg over het karakter van de heer Veltman en heeft niks met meedogenloos zijn of het hebben van een over mijn lijk mentaliteit, maar gewoon ordinair een matennaaier zijn en dit zie je ook terug in zijn zo'n bejubelde (geacteerde) meedogenloosheid en winnaarsmentaliteit.  Huh? Is dit wel op mijn reactie bedoeld? Ik ben het zeker met je eens dat Veltman vaak nogal irritant is en vooral dat moment van doen alsof hij de bal uitspeelt vond ik zeker vies, maar feit blijft dat hij Lozano gigantisch uit de wedstrijd gehouden heeft en dat gewoon heel goed gedaan heeft toen. En nee, zijn voetbalkwaliteiten ben ik ook geen fan van, maar ik focus me ook volledig op die wedstrijd hier.  Hier heeft hij gewoon een punt. Die Italiaanse verdedigers doen niet anders. Ze zijn hard, gemeen, achterbaks en maken dan weer een schwalbe. Tikjes als niemand kijkt. Mark van Bommel heeft dit in Duitsland tot kunst gemaakt en was de meest gehate speler. Er is echter maar één manier om op te halen met dit gedrag. En dat is als je bij een topclub speelt. Dan valt iedereen erover van de tegenstander.  Ik erger me net zoveel aan schwalbes van die Italiaanse verdedigers als die van Veltman. Het wordt tijd dat in Nederland schwalbes worden aangepakt naar aanleiding van videobeelden. En dan vooral bij ruzies en/of penalty momenten.  Heeft zich toch goed ontwikkeld. We hebben het over een rechtsback mensen. Hoe goed zijn de meeste rechtsbacks? Doet me altijd denken aan Arthur Numan ook altijd een bruikbare speler die zelden verzaakte. Joel speelt prima. Niks mis mee  Ik vind Veltman een erg goed seizoen draaien en was zeer gelukkig met zijn optreden tegen Lozano! Tijdens die wedstrijd vroeg mijn zoon grappend “donde esta Lozano” (waar is Lozano in het Spaans) en eigenlijk is hij sinds die wedstrijd verdwenen.  Voor mij lijkt het gewoon mode om Veltman af te kraken, bij Blind was het ook zo - wat ze ook doen, het is nooit goed voor sommigen. Voetbal is subjectief en we zijn allemaal eigenwijs en houden er niet zo van achteraf ongelijk te hebben, dus houd je je lang vast aan je eerdere mening ondanks dat het tegendeel wekelijks geleverd wordt en ga je kleine dingetjes opblazen.. menselijk  Heeft die helemaal gelijk in. Ben niet zn grootste fan, maar hij krijgt enorm veel onterechte kritiek. Hou wel van dat hard aanpakken, lekker op het randje. Je moet ook wel als je tegen een Lozano staat.  Met alle respect voor Veltman. Die twee Italianen stonden in het centrum. En waren sluipmoordenaars. Bij Joël spat de onkunde er af hij komt te kort en compenseert dat door zo te gaan spelen. Eigenlijk is het van de gekke dat Tete daar nu niet staat. Veltman komt te kort voor het centrum en is geen back.  Lozano was de wedstrijden voor Ajax en een paar erna gewoon ook onzichtbaar, we moeten niet gaan doen alsof je hem door zulk spel alleen eruit kan spelen. Hij werd gewoon aan de andere kant van het veld tegen Ajax gewoon ook aangepakt. Veltman speelde niet links en rechts.  Precies dit. Lozano was al uit vorm voor de wedstrijd tegen Ajax. Veltman speelde gewoon een rare wedstrijd en heeft geluk gehad dat de scheidsrechter hem spaarde. Het is in mijn ogen onbegrijpelijk dat hij zonder op z'n minst een gele kaart van het veld ging.  Groot gelijk. Dit is deels gewoon Nederlandse truttigheid en deels gefrustreerde fans van de rivalen (die zelf vooraan de rij stonden om bloedzuigers als Toivonen, Kramer, Van Bommel etc te verdedigen). Ik ben zelf geen fan van Veltman overigens, al speelt hij wel steeds sterker en overtuigend. Maar in die pot tegen PSV was hij gewoon oppermachtig terwijl hij volgens de kenners wel even 'weggespeeld' zou worden door Lozano.  Niemand heeft het over zn harde spel, hij heeft een aantal rare dingen uitgehaald en dat is de reden waarom mensen een hekel aan hem hebben, hard spelen kan maar zelf gaan liggen als je eeb klapje krijgt dat zijn dingen waar mensen zich aan gaan irriteren.... En zo zijn r nog een aantal voorbeelden te noemen van deze beste man  Helemaal geen Nederlandse truttigheid, Veltman is een beetje een matennaaier. Nog altijd haal ik die actie van em voor me, dat de tegenstander geblesseerd op de grond lag, meneertje aangaf de bal buiten te spelen, maar doodleuk verder ging voetballen. Niet dat hij dit altijd doet, maar ik vind het exemplarisch voor Veltman, en schetst goed hoe mensen (buiten Ajaxieden om) tegen Veltman aankijken. Heeft niks met trutigheid te maken, was hij maar spijkerhard, daar kan ik wel van genieten.  Met Kramer en Toivonen noem je ook een paar matennaaiers zeg. Die twee konden eigenlijk niet anders in NL dan de bloed onder je nagels vandaan halen. Dat zijn geen gasten die op t randje spelen, of de grens opzoeken. Nee, Kramer is veelal gefrustreerd als hij wat flikt en Toivonen was gewoonweg een smerig mannetje met zn ellebogen en op de tenen staan en shit. van Bommel was een slimme speler, iemand die inderdaad op t randje speelde en de grens opzocht, Toivonen en Kramer zijn gewoon smerig.  Ik zie Veltman, gemaakt of niet, ook als een speler die op t randje wil spelen(vooral tijdens toppers) en de grens opzoekt. Hij is geen smerige speler als Toivonen of Kramer waarbij de stoppen door slaan.  Dus Veltman is als Van Bommel? Oké, dat kan je vinden maar als Kramer en Toivonen? Die 2 worden als speler gewoon door haat heel NL gehaat door hoe ze spelen en doen. Bij Toivonen gaat het nog lekker door overal waar hij in het buitenland speelt en met ‘t nationale team. Kramer die ‘t bij z’n club door maniertjes en al te bont maakt. Die 2 zijn gewoon totaal anders.  Lozano zat in de broekzak van Veltman, dat is wat hij zegt, dit heeft niets met de huidige stand te maken.  On:  Het is toch nooit goed, bij de ene club noemen ze het passie en strijd, en bij de ander wordt het niet geaccepteerd. Ik kan er persoonlijk wel van genieten, er wordt soms meer gevraagd dan alleen mooi er sierlijk voetbal.  Laat je niet gek maken. Speelde een top wedstrijd tegen PSV en Lozano had helemaal geen ene kont te zeggen. Zo pak je die wedstrijden aan. Je weet dat je een zeer goede buitenspeler tegen je hebt, dan is dit een 'vieze' maar ooh zo lekkere manier om je tegenstander uit de wedstrijd te spelen.  Mede door Veltman hebben we die wedstrijd zeer tereceht gewonnen (de 0 gehouden).  Nu vindt je het klasse, maar toen Kluivert eind vorig seizoen werd aangepakt was de wereld te klein .  Veltman is gewoon een smerige genieperige speler en dan heb ik het niet alleen over de laatste wedstrijd tegen Psv. Daar deed Joël alles perfect, alleen faalde Blom opzichtelijk. Had Blom niet gefaald, dan waren de meningen nu heel anders over Veltman.  Wat hij tegen Sparta deed, was gewoon laag bij de grond. Iets wat je gewoon niet doet, ook al kunnen we wijzen naar die verdediger dat hij te sportief was. Met andere woorden: naïef.  Vorig seizoen of het seizoen daarvoor trapte hij bewust op de achillespees van Locadia, terwijl het spel zich ergens anders bevond. Toen Locadia hem daarop een duw gaf, ging hij liggen rollebollen en naaide Locadia een gele kaart aan. Laatste wedstrijd naaide hij Lozano een gele kaart aan en probeerde hetzelfde te doen bij Luuk de Jong. Prima dat je dit toejuicht. Waarschijnlijk ben je ook een groot fan van Kramer en Töivonen.  Ik hou niet van dit soort spelers die dit soort trucs nodig hebben. En niet omdat hij bij Ajax speelt. Strootman is ook zo'n domme gemaakte voetballer. Om bij het artikel te blijven: Sanchez heeft het niet nodig om zijn tegenstanders volledig te neutraliseren. Vandaar dat iedereen respect heeft voor Sanchez, of je nou voor Ajax, Psv, Feyenoord of welke club dan ook bent. Moreno werd ook gerespecteerd, ondanks dat hij flink kon uitdelen. Maar hij deed het niet genieperig en dat is het grote verschil.  Chiellini / Mazzeratti / Pepe of Sanchez / Cannavaro / Jaap Stam. Het eerste rijtje heeft allerlei trucs nodig om hun beperkingen te camoufleren en iedereen heeft door hun club-bril een andere menng. Het tweede rijtje zijn toppers die door iedereen gerespecteerd worden, ongeacht de bril die je draagt.  Die veltman denkt volgens mij echt dat ie goed is ? ! Het is gewoon gebrek aan voetbal kwaliteiten , deze man hoort gewoon niet bij Ajax te spelen , maar heb er al zoveel over gezegd dat ik er mee ophou , ik herhaal ajax heeft eindelijk een linksback ! Nu nog een rechtsback .  Ik ben ook geen fan van hem maar zo slecht als sommige mensen hem afschilderen is hij echt niet. In zijn voordeel spreekt dat hij door alle bondscoaches wordt opgeroepen en vaak ook speelt dus dan kan je wel wat. Aan de andere kant worden alle internationals verkocht bij Ajax maar hij zit er nog steeds..  Als Giorgio Chiellini zo speelt, of voorheen Marco Materazzi, dan staat iedereen op de banken. Dan zegt iedereen in Nederland: kijk eens wat een winnaars"", vertelt Veltman in gesprek met het Algemeen Dagblad. ""als ene Joël Veltman uit Nederland zo speelt, is het niet goed  aaaah jochie toch, kusje er op ? Wat een klein kind, zo op zoek naar erkenning, na een goede wedstrijd...  Heb verder niks met Veltman of Ajax maar kan me wel inleven in zijn standpunt. Ikzelf kan altijd wel genieten van harde, faire duels. En natuurlijk geef je in topwedstrijden net dat beetje extra, dan wel fair dan wel geniepig op je tegenstander uit de wedstrijd te halen. Toivonen was daar een held in, misselijkmakend om tegen te spelen, maar oh zo fijn om zo'n gast in je team te hebben...  Een goede wedstrijd tegen Psv? Lozano mocht dan niet briljant spelen, maar Veltman mocht van geluk spreken dat zijn stuntelige gedrag geen rood opleverde. Belachelijk dat de slechtste Ajacied op het veld die dag, zo geprezen wordt in dit artikel.  Nergens heeft Veltman iets gedaan dat hem bij een fatsoenlijke scheids rood had kunnen opleveren. Wel meerdere situaties waarbij hij eventueel geel had kunnen krijgen, maar het is volslagen onzin om dat maar bij elkaar op te tellen tot een rode kaart. Alsof Veltman daar niet op had kunnen anticiperen door een tandje terug te nemen of desnoods Keizer die hem kon wisselen.  Als je het hebt over iemand die rood had moeten krijgen was het Hendrix die met geel op zak nog een aantal overtredingen maakte die hem zijn tweede hadden kunnen (of moeten) opleveren. Uiteindelijk mocht juist Hendrix Veltman dankbaar zijn want als Veltman Lozano geen gele kaart aannaaide, had Hendrix hem wel gehad voor zijn veel te harde tackle 2 seconden daarvoor.  Veltman speelde absoluut op en soms over het randje en had zeker geel kunnen krijgen. Maar rood? Wel een mooi compliment dat je geeft aan Ajax. Als de slechtste Ajacied van de wedstrijd de sterspeler van de tegenpartij en koploper in je zak heeft, moet de rest wel fenomenaal hebben gespeeld.  Goede journalist van de AD. Laat Veltman lekker zijn praatje houden, maar vraagt hem niet wat hij aan het doen was bij die worsteling, die hij zelf aanging, om vervolgens naar zijn gezicht te grijpen, terwijl hij niet werd geraakt.  Voor de eredivisie verdedigend een prima speler aanvallend wat minder. Veltman heeft een hoge irritatie factor. Hij acteert de bikkelharde verdediger maar als meneer zelf een tikkie krijgt ligt hij regelmatig jammerend op het gras alsof z'n dood met rasse schreden nadert. Dat moet hij afleren dan wordt het misschien nog een sympathieke gozer ook.  Ben benieuwd of men het ook winnaarsmentaliteit had genoemd als hij zijn terechte kaarten gekregen zou hebben.  Ik vind het vooral grappig dat een koorknaap als Veltman, die zich altijd juist netjes gedragen heeft, ineens geforceerd de stoere winnaar gaat acteren. Cillessen had daar op een gegeven moment ook een handje van. Misschien dat het scoort bij de supporters maar ik zou liever zien dat spelers dicht bij zichzelf blijven. Ik geloof niet dat Veltman echt een klootzak is, terwijl Van Bommel dat wel van nature had. Volgens mij is het dat overacting dat weerstand oproept.  Wanneer El Ahmadi zondag Frenkie de Jong het ene knietje na het andere geeft, verwacht ik ook alleen maar lovende reacties  Veltman speelde als Veltman. Dat hij niet tegen 2x geel opliep, en dus uiteindelijk nuttig was, had niets te maken met zijn eigen kwaliteiten. Dat had te maken het niet opletten door de scheidsrechter.  Als Veltman, zoals het eigenlijk had gemoeten conform spelregels, van het veld gestuurd was dan was de boot aangeweest onder het Ajax publiek. Nu heeft hij een goede pot gespeeld. Zo zie je maar hoe dun die lijn is.  Conclusie is dat Veltman niet de kwaliteiten bezit om ""slim"" te spelen als Chiellini. Bij Ajax mag hij van mij best blunderen (het is toch mijn team niet), het is echter wel huilen met de pet op dat zo'n onbenul bij de selectie van het Nederlands elftal mag zijn.  Iedereen die tegen Ajax is zal het zien als vies spelen. Iedereen die voor Ajax is zal het zien als slim spelen. Hij stond aan het eind van de wedstrijd nog op het veld en had gewonnen. Trek je conclusie maar dan... Hij moet wel uitkijken dat hij niet te ver gaat.  Je hebt een punt Theosanders, ik heb niks tegen stevig en op het randje spelen vind eigenljk dat in Eredivisie wat te lief zijn wat dat betreft. Alleen Veltman begint zich steeds meer te profieleren als een Lothar Matheus die nu zelfs in Duitsland word uitgekost (terwijl hij eigenlijk eerst volksheld was) persoonlijk houd ik niet van dit soort types zo walgede ik soms van die Toivonen en dat zeg ik als PSV fan. Veltman wordt langzamerhand ook zo' n eentje, die ajax supporters "" hate to love"" en de rest "" love to hate""  Je moet inloggen om te reageren. Heb je nog geen account? Dan kun je je gratis registreren.Inloggen  Joël Veltman is inmiddels een specialist in duels op het randje én erover. De verdediger en captain van Ajax speelde vorige maand een ijzersterke wedstrijd tegen PSV én Hirving Lozano, die...Lees verder",entertainment
"Dit is het laatste Premium artikel dat u gratis kunt lezen. Tijd voor een abonnement!  premium  Foto: Telegraaf Vandaag  1 uur geleden  DENVER - Het meisje dat schreeuwend in een spagaat werd gedwongen door haar leraar, wordt nu gepest op internet. Van de coach, die inmiddels is ontslagen, werd bekend dat hij eerder al ontslag had gekregen voor ’hardhandig’ optreden.  De 13-jarige Ally Wakefield wordt nu op internet gepest: ze kreeg te horen dat ze „zelfmoord moest plegen”, zo schrijft KDVR. Ook werden haar blessures in twijfel getrokken.  Wakefield maakte de video om de methodes van haar trainer aan het licht te brengen. Op de beelden is te zien hoe ze tientallen seconden lang schreeuwt van pijn. Haar moeder kreeg de video onder ogen, schrok zich rot en stuurde de beelden naar de school.  Daarna gebeurde er vrij weinig. Bizar, vond de moeder, die teneinde raad naar lokale media stapte. Sindsdien is de video viraal gegaan en zijn er ook video’s opgedoken van andere slachtoffers. De school heeft de leraar nu ontslagen.  Bovendien kwam naar buiten dat de trainer in 2016 ook al ontslag kreeg wegens hardhandige trainingsmethodes, toen bij een andere werkgever. Zo vertelde hij meisjes ze „in het gezicht te slaan” als ze een oefening niet goed deden.  Ondertussen heeft de trainer tegen de Denver Post verteld dat zijn video „in een ander licht” moet worden gezien.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",entertainment
"Het Amsterdamse discriminatiemeldpunt heeft dit jaar aanmerkelijk meer incidenten geregistreerd dan het jaar ervoor. Dat blijkt uit de jaarcijfers, die AT5 mocht inzien. In 2017 werden 392 meldingen gedaan van discriminatie op basis van afkomst, huidskleur of etniciteit: een stijging van 25 procent ten opzichte van het jaar ervoor.  '""Ze hadden jullie moeten vergassen in plaats van de joden"", is een uitspraak waar we hier niet meer van op kijken', zegt Lucienne Gena op haar werkkamer. Als directrice van het Amsterdamse discriminatiemeldpunt merkt zij dagelijks hoe het debat verhardt, waarbij met name Amsterdammers met een donkere huidskleur of een Marokkaanse achtergrond het moeten ontgelden.  'De incidenten zijn heftiger geworden', vertelt Gena op het kantoor van Meldpunt Discriminatie Regio Amsterdam (MDRA), zoals de organisatie voluit heet. Twintig jaar geleden werd het meldpunt in het leven geroepen om inzicht te krijgen in de omvang van discriminatie. Waar mogelijk helpt het MDRA met bemiddeling.  In haar kantoor in Oost vertelt Gena de ene na de andere anekdote. Over een zwangere vrouw die van de fiets werd getrapt. Over een rookbom, die in de achtertuin van een Marokkaans gezin werd gegooid. Over een vrouw die met hoofddoek op de Albert Cuyp liep en in haar gezicht werd gespuugd.  MeldingsbereidheidOf racisme in de stad daadwerkelijk toeneemt, is niet met zekerheid te zeggen. 'De meldingsbereidheid kan zijn toegenomen', zegt Gena. 'Maar ik vermoed dat dit juist het topje van de ijsberg is, want bij deze groep speelt een schaamtecultuur vaak een rol'.  Het MDRA geeft inzicht in de cijfers vanwege het incident bij de Emir Sultan moskee, die vorige week in het nieuws kwam nadat daar een onthoofde pop werd aangetroffen. Reden voor PvdA-gemeenteraadlid Soufyan Mbarki om een spoeddebat aan te vragen.  Hoofddoek of een keppeltje'Het is niet alleen een gevoel, er is aantoonbaar discriminatie', zegt Mbarki, die woensdag het onderwerp ter sprake brengt in de Stopera . 'Dit kunnen we niet meer negeren. Je mag niet vernederd of uitgescholden worden, of je nou een hoofddoek of een keppeltje draagt.'  Volgens de sociaaldemocraat moet er meer geld beschikbaar komen om de problemen aan te pakken. 'Het meldpunt, de politie en andere instanties moeten voldoende middelen hebben om discriminatie tegen te gaan'.  'Gefaald'Maar kandidaat-raadslid Raymond Pinas (DENK) vindt dat het probleem ergens anders ligt. Volgens Pinas heeft de Amsterdamse politiek jarenlang te weinig gedaan tegen discriminatie. 'Zij hebben gefaald in het herkennen en aanpakken van de problemen'.  'Enerzijds is het politiek gezien niet gunstig om voor moslims op te komen, anderzijds wordt racisme gelegitimeerd door bijvoorbeeld Geert Wilders. Wij hopen daarom dat de voltallige raad woensdag een tegengeluid laat horen, en zich uitspreekt tegen discriminatie', aldus Pinas.  Maar welke plannen DENK heeft om discriminatie aan te pakken, wil Pinas nog niet uit de doeken doen. 'Die worden binnenkort bekend gemaakt, en richten zich vooral op discriminatie op de arbeidsmarkt en in het onderwijs'.  De afgelopen jaren zijn er 100den incidenten geweest op moskeeën.Moslims hebben een redelijk dikke huid ontwikkeld tegen ontoelaatbare uitingen,maar dit gaat te ver.Wij zullen blijven strijden tegen islamofobie, xenofobie en racisme.https://t.co/BB6wpy34tE  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"De Franse president Emmanuel Macron zal vanmiddag in het grote amfitheater van de Sorbonne een belangrijke toespraak over de 'herstichting' van Europa houden. De president staat voor een lastige opgave. Als hij een al te ambitieus pleidooi voor Europese integratie houdt, zal Berlijn zijn plannen meteen afschieten. Maar als hij vaag blijft, zal Berlijn zijn redevoering als teleurstellend ervaren, omdat hij de grote lijnen van zijn Europabeleid al zo vaak heeft ontvouwd.  Door:Peter Giesen26 september 2017, 11:59  Zo wil Macron dat de eurozone een eigen budget, een eigen minister van Financiën en een eigen parlement krijgt. Berlijn en Brussel wachten echter op een concrete invulling.  Hoe groot moet het budget voor de eurozone zijn? Wil hij bestaande potjes bij elkaar harken of werkelijk een nieuw budget van honderden miljarden euro's in het leven roepen? Welke bevoegdheden wil Macron de minister van Financiën van de eurozone geven? Zal hij een veredelde voorzitter van de eurogroep zijn of een Europese superminister die afzonderlijke lidstaten zijn wil kan opleggen?  Noordelijke lidstaten zullen niet accepteren dat een superminister geld kan overhevelen naar zuidelijke lidstaten  Veel economen geloven, net als Macron, dat de euro meer politieke integratie nodig heeft. Bovendien zou Zuid-Europa gesteund moeten worden met geld uit het Noorden, om ervoor te zorgen dat de economieën van de eurozone naar elkaar toe groeien.  Politiek is dit echter een moeilijk begaanbare weg. Duitsland en andere noordelijke lidstaten zullen niet accepteren dat een Europese superminister een aanzienlijk budget krijgt waarmee hij meer geld kan overhevelen van Noord naar Zuid.  Als Merkel zich verbindt met de liberalen, ben ik dood  Macron begin september in besloten kring  De uitslag van de Duitse verkiezingen van zondag is een tegenvaller voor het Europabeleid van Macron. Hij heeft de afgelopen maanden flink geïnvesteerd in zijn relatie met Angela Merkel, ogenschijnlijk met enig succes. Merkel is echter flink verzwakt uit de verkiezingen gekomen. Ze heeft vooral veel kiezers verloren aan rechtse partijen als de FPD en de AfD. Dat zal haar bereidheid om verregaande concessies aan Macron te doen niet groter maken.  In eerste instantie zal Merkel proberen een coalitie met de FPD en de Groenen te vormen. De liberale FPD is fel tegen verdere Europese integratie, zeker als Duitsland daardoor meer moet gaan betalen aan Zuid-Europa. Volgens Le Monde zou Macron begin september al in besloten kring hebben gezegd: 'Als zij (Merkel, red.) zich verbindt met de liberalen, ben ik dood.'  Macron zou zijn voorstellen uitgebreid besproken hebben met Angela Merkel  Minister in Le Monde  Macron presenteert zijn visie op Europa vandaag omdat hij de Duitse coalitieonderhandelingen wil beïnvloeden. 'Vier jaar lang zullen we twee stabiele regeringen in Frankrijk en Duitsland hebben. Daarvan moeten we profiteren', zei een hooggeplaatste medewerker van het Élysée. Macron wil de grandeur van Frankrijk herstellen, door de Fransen een leidende rol in Europa te geven. 'Frankrijk moet weer een kracht worden die voorstellen doet', aldus het Élysée.  De politieke risico's van de redevoering van vanmiddag zijn aanzienlijk. Als zijn voorstellen niet worden geaccepteerd door Duitsland, lijdt de president een pijnlijke nederlaag. Maar Macron zou zijn voorstellen uitgebreid besproken hebben met Angela Merkel, zei een minister in Le Monde: 'Hij heeft ze niet in zijn hoekje bedacht, helemaal alleen.'  'Macrons missie heeft het tij mee'De liberale revolutie die president Macron wil ontketenen, zet Frankrijk op scherp. Vandaag en zaterdag wordt er gestaakt en zijn er demonstraties. Maar lang niet iedereen doet mee, ziet econoom David Spector. Het 'oude' Frankrijk met z'n sterke vakbonden kent daarvoor te veel verliezers.",politics
"Vrijdag, 10 november 2017 om 17:00  AKHISAR - Ömer Bayram speelt al jarenlang in de subtop van Turkije. Het jeugdproduct van NAC Breda voetbalt sinds zijn vertrek uit Nederland bijna iedere wedstrijd: eerst voor Kayserispor en tegenwoordig voor Akhisarspor. Degradatie, het jaar daarop kampioen, gelinkt worden aan de Turkse top, uit de selectie worden gezet… Bayram heeft het allemaal meegemaakt in Turkije, maar uitkomen voor de nationale ploeg is er nog niet van gekomen. Zodoende houdt de linksback het Nederlands elftal in het achterhoofd: “Ik denk dat ik het niveau van Oranje zeker aankan, honderd procent.”  Door Tim Siekman  Bayram geniet van het leven in Turkije, maar zegt zijn tijd bij NAC nooit te vergeten. Via VV PCP en VV Baronie kwam de toenmalige linksbuiten in 2005 in de jeugdopleiding van de Parel van het Zuiden terecht. Op 30 januari 2010 debuteerde de geboren Bredanaar onder Robert Maaskant tegen VVV-Venlo (2-0 winst) en 42 wedstrijden en tweeënhalf seizoen later maakte hij de stap naar Turkije.  Bij Kayserispor werd Bayram omgetoverd tot linksback en die rol vervult hij sinds de zomer van 2016 ook bij Akhisarspor. De huidige nummer negen van de Süper Lig wil dit seizoen Europees voetbal halen en dus bij de eerste vier eindigen, maar dat is na afgelopen zondag een moeilijkere missie geworden na de thuisnederlaag tegen Alanyaspor (0-4), waarin Bayram wederom negentig minuten speelde. In gesprek met Voetbalzone geeft de 26-jarige linkervleugelverdediger aan dat hij, net als zijn werkgever, smacht naar het acteren op het Europese podium.  De cijfers van Ömer Bayram in de Süper Lig.  Jullie doen redelijk goed mee bovenin. Is de top vier haalbaar?“Ja, Europees voetbal halen is wel de doelstelling. We hebben een goed team. Onze kracht is dat we een collectief zijn in plaats van alleen maar individuen. We zijn tactisch sterk en we gaan iedere wedstrijd voor elkaar door het vuur. De andere clubs laten ook veel punten liggen, dus wie weet.”  Je contract bij NAC liep in 2012 af. Hoe kwam je bij Kayserispor terecht?“Dat was hectisch. Ik ging in 2012 naar Kayserispor, waar Shota Arveladze trainer was. Hij wilde me graag hebben en zag me als de opvolger van Nordin Amrabat, die naar Galatasaray was vertrokken. Ik was dus gehaald als linksbuiten en ben door de woorden van Arveladze uiteindelijk ook gekomen, maar zeven weken later werd hij al ontslagen. Onder Shota speelden we het Nederlandse spelletje zoals we het kennen: vanuit balbezit voetballen, met buitenspelers… Hij vond dat ik daar perfect in paste. Maar Turkije is een heel optimistisch land. Een voorbeeld is misschien dat ik toen ook in een linksback werd getransformeerd. Onze linksachter raakte geblesseerd en ik moest daar gaan spelen. In de eerste wedstrijd deed ik het meteen goed en daarna was het steeds meer ervaring opdoen.”  Waarom koos je voor Kayserispor?“Het was een subtopper die altijd bij de top zes zat. Het complete plaatje klopte. Dus vanwege mijn afkomst, maar ook omdat ze jonge spelers de kans gaven. En ook het financiële plaatje natuurlijk, daar draai ik niet omheen. Het bedrag dat je opeens voorgeschoteld krijgt, is shockerend. Het viervoudige dan wat ik verdiende? Nee, wel tien keer meer. Ik had bij NAC een koelkastcontract, zoals ze dat noemen. Ik speelde jeugdinterlands bij Turkije en NAC was destijds een beetje een zinkend schip. Ik kon wel vier jaar bijtekenen, maar een vertrek was het overwegen waard, zeker ook omdat ik uit een gezin kom die het niet breed had. Het hele plaatje van Kayserispor klopte en zo kon ik zowel voor mijzelf als voor mijn ouders zorgen.”  Wordt voetbal in Turkije op een andere manier gespeeld dan in Nederland?“Het is compleet anders. Het is veel fysieker en in Turkije is balbezit geen prioriteit. Ook het voetbal in Turkije is opportunistisch, waarbij vaak de lange bal wordt gehanteerd. Je hebt hier ook topspelers rondlopen met grote carrières en die heb je niet of nauwelijks in Nederland.”  Wordt het voetbal ook anders beleefd in Turkije?“Jazeker. Ik speelde met Kayserispor een keer thuis tegen Galatasaray (27 oktober 2013, 2-4, red.) en toen gaf ik twee assists. Daarna was er een hele mediahype rond mij, toen ging mijn naam opeens rond in voetballand. De technisch directeur was echter heel duidelijk en vertelde dat ik rustig aan moest doen. Hij zei: ‘ik wil je niet verkopen’. Ik was het er niet mee eens, alle ogen waren toen op mij gericht. Ten opzichte van Nederland is dat wel anders. Zoals ik al zei, het is veel opportunistischer. Trainer wordt ontslagen, de ene keer sta je basis en de andere keer wissel… Ik weet niet of dat normaal is in de voetballerij, ik ken alleen de situaties in Turkije en Nederland. Maar dat soort dingen zie je hier vaker.”  Je hebt al veel beleefd tijdens je periode in Turkije. Wat blijft je het meest bij?“Degraderen brengt wel heel veel met je mee, dat raakt je, zowel in je publieke functie als privé. Het seizoen daarvoor waren we vijfde geworden en dat je daarna degradeert… Dat deed pijn. Maar dat je direct daarna weer kampioen wordt en promoveert, dat blijft je ook bij.”  Je speelde bijna alles bij Kayserispor, maar na vier jaar verliet je de club. Waarom?“Ik zat in mijn laatste jaar van mijn contract en een Turkse topclub meldde zich. Ik werd toen, samen met mijn ex-zaakwaarnemer, aan het lijntje gehouden. Ik heb ook zelf contact gehad met de club en alles was al rond. Maar op het laatste moment waren er allerlei wijzigingen doorgevoerd. Het was een deal met Trabzonspor (met destijds Arveladze als trainer, red.) met een afkoopsom van tweeënhalf miljoen euro, maar opeens vroegen ze vijf miljoen. Dat is ook het opportunisme waar ik over sprak. Daarna waren er nog drie of vier interessante opties, maar ik heb vriendelijk bedankt. Ik had mijn contract niet verlengd en dat heeft de relatie met Kayserispor flink beschadigd. Ik werd ook de selectie uitgezet, dat hoort er helaas bij in Turkije.”  Bayram mag zich al jarenlang tot de beste linksbacks van Turkije rekenen, maar hij is zijn periode bij NAC, destijds nog linksbuiten, niet vergeten. Zeven jaar spendeerde hij bij de profclub van zijn geboortestad en op het laatst streed Bayram voor een basisplek in het eerste onder trainer John Karelse. Het jeugdexponent had met stevige concurrentie te maken bij de Eredivisionist, maar wist zich uiteindelijk te manifesteren als een waardevolle kracht.  Denk je nog vaak terug aan je tijd bij NAC?“Ja, het is onmogelijk om er niet aan te denken. Je debuut, de eerste goal, de eerste keer dat je basisspeler bent… Dat blijft je allemaal bij. Ik heb geen slechte herinneringen aan mijn periode bij NAC overgehouden. Ik was ongeveer zeventien jaar toen ik regelmatig bij het eerste ging spelen. Eigenlijk was ik nog maar een B-speler, ik heb de A1 half overgeslagen. Als jeugdspeler krijg je kansen en is alles goed geregeld in Nederland, dat is toch wel even anders dan in Turkije. Hier worden jeugdspelers meer aan hun lot overgelaten. Maar bij NAC moest je ook knokken voor je plekje. Er speelden allemaal gevestigde namen: Anthony Lurling, Matthew Amoah, Leonardo, Jelle ten Rouwelaar… Als jonge jongen was het bijna onmogelijk om je plek te verdienen.”  Toch is dat je gelukt…“Ja, die jongens hielpen je erbij, maar waren ook hard. Ali Boussaboun ook. Hij was een mentor voor mij, zo noemde hij zichzelf ook. Hij was een soort oudere broer. Ik weet nog steeds dat hij bij de uitwedstrijd tegen NEC (16 september 2011, 1-2, red.) ervoor zorgde dat ik linksbuiten kwam te staan. Volgens mij was Lurling geblesseerd geraakt en Boussaboun zou zijn plekje overnemen. Die week trainde ik heel hard en dat zag hij. Toen besloot hij om twee dagen voor de wedstrijd een blessure te faken, zodat ik ging spelen. Ik maakte ook nog de winnende 1-2. Dat blijft je altijd bij. Hij heeft een speciaal plekje in mijn hart.”  En wat leerde je van ze?“Veel. Zoals ik al zei, het zijn gevestigde namen. Er was bijvoorbeeld een incident met Ten Rouwelaar op de training. Ik kapte hem uit en kreeg daarna veel tijd om af te maken. Ik dribbelde wat met de bal en opeens kreeg ik twee benen van achteren! Hij sprong gewoon op me, echt bizar. Dat was zijn bedoeling. Hij wilde laten zien dat ik geen trucjes moest gaan uithalen of leuk moest doen, maar gewoon die bal erin moest knallen. Mijn tijd bij NAC was een leerschool, ik werd serieuzer. Het heeft me gevormd tot de voetballer die ik nu ben. Later, als je een gevestigde naam bent, kan je meer trucjes uithalen. Dan heb je meer krediet.”  Bayram heeft het naar zijn zin bij Akhisarspor, waar hij steevast de eerste keus is van trainer Okan Buruk. Toch knaagt er iets bij de verdediger: hij mag zich (nog) geen A-international noemen. Bayram heeft zowel bij Turkije als Nederland een speciaal gevoel. Niet alleen heeft hij in beide landen op het hoogste niveau gevoetbald, hij kan in de toekomst ook voor één van de twee nationale ploegen uitkomen. Bayram speelde veel jeugdinterlands namens Turkije, maar een A-interland laat nog op zich wachten.  Wanneer kan je je eerste interland bijschrijven?“Tja, qua linksbacks hoor ik bij de top van Turkije. Er zijn weinig Turkse jongens die op die positie met mij mee kunnen. Ik heb dit seizoen nog geen minuut gemist. Dan vraag je jezelf wel af: waar ligt het aan? Je krijgt vanzelf een kans als ze niet om je heen kunnen, denk ik dan. Ik voetbal goed en krijg complimenten. Ook van Mario Been en Dick Advocaat, toen ik tegen Fenerbahçe speelde. Ze zeiden dat ik een goede wedstrijd had gespeeld en dat ik zo door moest gaan. Ik sluit uitkomen voor Nederland ook zeker niet uit. Tuurlijk denk ik aan Oranje. Maar ook daar heb ik het gevoel: zien ze mij wel? Het maakt met niet zoveel uit voor welk land ik uitkom, ik wil gewoon graag namens mijn land spelen.”  Advocaat is momenteel bondscoach en hij kent jou. Waarom niet de stoute schoenen aantrekken en hem benaderen?“Zo zit ik niet in elkaar, dat zit niet in mijn karakter. Ik ga niet zelf aankloppen. Het moet op je pad komen. Ik ben nog niet voor Turkije en Nederland uitgekomen, dat zeg ik met pijn in mijn hart. Ikzelf twijfel niet over mijn kwaliteiten. Maar het is niet zo dat ik niet zonder kan. Ik ben allang blij dat ik elke week uitblink. Over mijn prestaties heb ik niets te klagen. Ik denk dat ik het niveau van Oranje zeker aankan, honderd procent. Ik heb het aanvallende Nederlandse spelletje onder de knie, maar heb ook de winnaarsmentaliteit en het bikkelwerk dat ik hier heb opgedaan. Het is een goede mix. Je vindt van jezelf dat je het verdient, maar het moet nog wel gebeuren.”  Wat wil je op clubniveau nog bereiken?“Ik wil graag weer terug naar ‘Europa’ en in de top belanden. Er spelen veel opkomende backs bij de topclubs, dus ik zie mezelf daar ook wel spelen. Het is wat dat betreft pech hebben dat ik in Turkije speel. Er wordt hier in Turkije zelf veel gespeculeerd en ik werd veel gelinkt aan andere clubs. Maar het kwam er niet van. Je hebt hier het gevoel dat er in het buitenland minder wordt gekeken naar de Turkse competitie, het staat minder in de spotlights. Er zijn heel weinig Turkse spelers die een transfer naar de top van Europa hebben gemaakt, ze zijn op één hand te tellen. Als ik jou vraag om er een paar op te noemen, dan kom je waarschijnlijk niet verder dan Arda Turan. Ik hoop in ieder geval dat het er nog van komt.”  Is de Nederlandse top nog een optie? In het verleden werd je ook gelinkt aan Ajax.“Tuurlijk. Ik heb daar toen nauwelijks iets van meegekregen, had ook geen contact met de club. Maar natuurlijk zijn Ajax, Feyenoord en PSV interessant. Ik wil nog wel een leuke, grote naam op mijn cv hebben staan en de Nederlandse topclubs hebben in de wereld nog wel een grote naam. Ik schrijf dat zeker niet af. Ik denk ook dat ik het aankan. Mijn manier van spelen kan juist opvallen in Nederland. Ik heb het Nederlandse voetbal in me, maar ook het fysieke. Ik speel nu bij een relatief kleine, gerespecteerde club en als ik nu al dit rendement haal… Moet je nagaan wat ik kan als mijn team altijd op de helft van de tegenstander zou spelen en veel balbezit zou hebben. Dan denk ik: 1 + 1 = 2. Ik ben 26 jaar, dit is mijn tweede seizoen bij Akhisarspor. Dit is een nette club met nette mensen, een transfer zit er altijd in.”  Nee joh, deze jongen ziet ze vliegen! In het artikel wordt ook aangegeven dat ie de beste linksback in de Turkse competitie zou zijn. Om maar een voorbeeld te noemen (en niet alleen om zijn naam) Clichy steekt hem in z’n broekzak. En zo zijn er veel meer. Hij gaat zelf okk flink mee in de waan van Turkije. 1 goede wedstrijd tegen een topper (Galatasaray, dat dat seizoem dramatisch draaide) en hij denkt dat ie de koning is. Niks mis met vertrouwen in jezelf hebben maar wel reeel blijven zou ik zeggen. Daarnaast geeft ie aan dat Kayserispor een subtopper is dat ieder jaar in de top 6 eindigde. Ook zo’n onzin. In Nederland zou hij zeker niet meekunnen met Ajax, Feyenoord, of PSV. Het is een speler op niveau van Heracles, Ado, NAC.  Jawel, in de eerste regel van alinea 2 van de vraag “je speelde bijna alle wedstrijden bij Kayserispor, maar je verliet de club. Waarom”. Daar staat dat hij zich “ al jaren lang tot de beste linksback van Turkije mag benoemen”. Of ze zijn vergeten “één van” ervoor te zetten. Maar dan nog is het dat te overdreven.  'bayram mag zich al jarenlang tot de beste linksbacks van Turkije rekenen'. 'er zijn weinig Turkse jongens die op die positie met mij mee kunnen'. Er staat dus nergens dat hij zichzelf de beste linksback van Turkije vindt. Of VZ heeft het snel aangepast. Met Adriano en Clichy voor zich, zou hij zoiets niet durven te roepen denk ik.  Voor Turkije is het zeker een optie. Voor Oranje niet denk ik, in ieder geval niet als ze weer willen terugkeren naar de top. Misschien dat Lucescu hem eens kan uitproberen, maar ik verwacht er niet veel van. Het is geen slechte voetballer.  Ik was hem helemaal uit het oog verloren. Toen hij bij NAC speelde vond ik het echt een leuke speler om naar te kijken. Misschien een linksback voor Psv? Zijn contract loopt nog door tot 2019 en hij heeft veel ervaring voor een jongen van 26. En daarnaast is het een jongen uit de provincie.  Kan zeker mee bij de nederlandse top als je ziet wat er nu rondloopt, een echte bikkel dit en heeft niet stil gestaan in zijn ontwikkeling. Ook heeft die een geweldige trap techniek. Aanvallend is die ook heel goed.  AKHISAR - Ömer Bayram speelt al jarenlang in de subtop van Turkije. Het jeugdproduct van NAC Breda voetbalt sinds zijn vertrek uit Nederland bijna iedere wedstrijd: eerst voor Kayserispor en tegenwoordig...Lees verder",entertainment
"'Schreeuwjezus' Arnol Kox, die dagelijks in de Eindhovense binnenstad luidkeels het evangelie van Jezus verkondigt, moest gisteren voor de zoveelste keer bij de rechter verschijnen, omdat hij zich niet aan de regels had gehouden. Eerder werd hij opgepakt voor samenscholing, ordeverstoring en het ongeoorloofd voeren de duiven. Gisteren werd hij vrijgesproken. Terecht?  Nee, die man zorgt met zijn geroep voor geluidsoverlast.  44%  Ja, laat hem lekker, hij doet niemand kwaad.  56%  Aantal keer gestemd: 1626 keer  Dit weekend krijgen we onvervalst nazomerweer met zon en temperaturen tot 21 graden. Ga jij hier nog van genieten?  Ja, heerlijk  86%  Nee, ik heb net alle zomerspullen in de kast opgeborgen. Laat de winter nu maar komen",other
"Vorige zomer ontmoette ik een basisschoolleraar in een bar in New York. Ik hoorde zijn Slavische accent en besloot dat ik seks met hem wilde. Even later lagen we te flikflooien in zijn bed – of nou ja, eigenlijk op de slaapbank van zijn broer. (We zaten allebei een moeilijke, onrustige tijd.)  Ik vroeg hem of hij een condoom had, en hij haalde zijn schouders op en zei van niet. “Oké, dan gaan we geen seks hebben,” zei ik. Hij vroeg of ik aan de pil was en ik zei: “Jawel, maar ik ken jouw pik niet.” In de daaropvolgende vijf minuten bleef hij maar volhouden dat hij geen ziektes had. Toen hij eindelijk besefte dat ik meende wat ik zei – aangezien je als vrouw nooit gewoon iets in één keer duidelijk kunt maken – zei hij: “Ik heb toch wel een condoom. Ik zal 'm even pakken.”  Deze man probeerde mij erin te luizen, wat ik zo verachtelijk vond dat ik de avond beëindigde. Helaas is dit niet de enige keer dat dit mij is gebeurd. Hoewel een condoom voor beide partijen een goed idee is, ben ik erachter gekomen dat ik degene ben die er altijd op moet letten. Natuurlijk voelt seks zonder condoom beter, maar tegen welke prijs? Condooms werken als barrières om je te beschermen tegen infecties die worden overgedragen via vaginaal vocht, sperma en voorvocht, plus een groot aantal huid-op-huid-soorten. En voor het zingen de kerk uit biedt geen enkele bescherming tegen de soa’s die je kunt krijgen van pre-ejuculatievloeistoffen. Een soa is lang niet het einde van de wereld, maar leuk is het niet.  Ik denk dat de meeste mensen dit wel weten. Daarom waren de resultaten van een onderzoek over onbeschermde seks, dat eerder dit jaar onder leiding van de Britse apotheekketen Superdrug werd afgenomen, verrassend: van de duizend ondervraagde Amerikanen gaf 65,5 procent aan dat ze weleens onbeschermde seks hebben – en 29,1 procent van die mensen gaf aan dat ze altijd onbeschermde seks hebben (vrouwen gaven dit antwoord overigens meer dan mannen).  Maar hier schrok ik nog meer van: uit een enquête onder 2000 mensen bleek dat 68,4 procent nooit aan hun partners vraagt of ze op ziektes zijn getest, voordat ze met hen naar bed gaan. Natuurlijk weet je nooit of iemand een eerlijk antwoord geeft, maar wil je wel naar bed met iemand bij wie je je niet eens comfortabel genoeg voelt om deze enigszins ongemakkelijke vraag te stellen?  Een mannelijke vriend die toegaf dat hij recentelijk seks had gehad zonder condoom, probeerde me uit te leggen waarom mensen deze conversatie vermijden.  “Zoals je van mij en waarschijnlijk ook van andere mannen weet, is het heel moeilijk om klaar te komen als je alcohol gedronken hebt. Doe daar een condoom bij en het is vrijwel onmogelijk,” vertelde hij. “Ik geef toe: toen ik jong was, begon ik gewoon met voorspel, en als het meisje niets vroeg of zei, ging ik er gewoon voor – maar ik haalde nooit gluiperige trucjes uit. Het was altijd met wederzijdse toestemming. Sommige meisjes haten condooms ook, dus het was een wederzijds vertrouwen in elkaar.”  Veel mensen willen het voorspel niet onderbreken om de heel persoonlijke vraag “heb je ooit een ziekte gekregen van neuken?” te stellen, en zijn daarom terughoudend, ook al zou het net zo casual moeten zijn als de seks die je hebt.  Andere mensen die ik sprak vertelden me dat ze hun partner in alle opwinding niet willen vragen om een condoom te pakken. Zoals uit eigen ervaring blijkt, doen mannen er alles aan om je te laten zeggen: “Ugh, oké, prima.” Dat vond ik nog wel het ergste aan mijn scharrel uit de bar – hij hoopte dat ik te verlegen, moe, of dronken was om bij mijn standpunt te blijven. Sommige mannen oefenen druk uit op vrouwen om geen condoom te hoeven gebruiken.  “Mannen doen er alles aan om je te laten zeggen: “Ugh, oké, prima.”  ""Ik begrijp absoluut dat ik in alle opwinding werd meegesleept, maar ik herinner me dat ik een paar jaar geleden door een onenightstand in feite onder druk werd gezet om geen condoom te gebruiken,"" vertelde een vriendin me. ""Ik was dronken, maar ik ben er vrij zeker van dat ik hem vroeg of hij op dat moment ziektevrij was. Na het hele gebeuren, vroeg ik aan een wederzijdse vriend of het verstandig was om me alsnog te laten testen.""  Voor veel vrouwen varieert het condoomprotocol op basis van hoe serieus de relatie is. Langdurige casual seks kan overgaan in een situatie waarin je regelmatig onbeschermde seks hebt met elkaar, als beide partijen zich hebben laten testen. Maar soms wordt er al na een paar keer zonder condoom gesekst.  “Toen ik casual seks had, gebruikte ik de eerste twee of drie keer een condoom en daarna niet meer – een beetje alsof ik een vrijbrief voor onbeschermde seks had gekregen, door de eerste paar keer verantwoordelijk te zijn geweest,” vertelde iemand me. “Dat kwam gedeeltelijk omdat ik geen zin had om het gesprek aan te gaan met die jongen, omdat ik wist dat al onze afspraakjes vrijblijvend waren en ik dat zo wilde houden. Zo’n jongen verdiende het niet, of was de moeite en tijd niet waard om een persoonlijk gesprek mee te hebben over iets waar ik me ongemakkelijk bij voelde. Ik wilde gewoon seks hebben die goed voelde.”  Een vriendin vertelt me dat ze te onzeker was om ernaar te vragen, toen ze net begon met seks hebben. Dus volgde ze het voorbeeld van de jongen met wie ze was. (Er werd niet vaak een condoom gebruikt.)  “Ik deed wat ik dacht dat sexy en cool was.”  “Toen ik begon met seks, had ik heel weinig zelfvertrouwen en kon ik eigenlijk gewoon niet geloven dat jongens met me naar bed wilden, dus volgde ik gewoon hun voorbeeld en deed ik wat ik dacht dat sexy en cool was,” zegt ze. “Ik liet het wel uit mijn hoofd om het te verpesten door ze te vragen om een condoom te gebruiken, omdat ik dacht dat ze me dan niet meer sexy zouden vinden. Dus als zij het wilden, wilde ik het, en als ze het niet wilden, vroeg ik er niet naar. Ik maakte me er ook niet te veel zorgen om, omdat het altijd mensen waren die ik best goed kende en leuk vond en ik niet dacht dat ze misschien een soa zouden hebben.”  Een andere vriendin, Clare, is gefrustreerd over het feit dat maar een paar mannen met wie ze naar bed is geweest het voortouw namen om een condoom te gebruiken. “Als ik aan al die momenten denk dat het tijd was voor de jongen om het condoom om te doen, kan ik niet anders dan met mijn hoofd schudden. Ze zeiden vaak iets van: ‘Je slikt de pil, toch?’” vertelt ze me. “Dat is niet relevant schattebout, doe gewoon een condoom om.”  “Jongens proberen zeker de grens te verleggen, en ze wachten tot ik het zelf ter sprake breng,” zegt weer een andere vriendin. “Ik heb nooit begrepen waarom – ze weten toch niet of ik iets heb? Ze lijken altijd alleen maar gericht op de vraag of ik een anticonceptiemiddel gebruik, alsof zwangerschap het enige risico is."" (Hoewel het Superdrug-onderzoek ook aantoonde dat van de deelnemers die zeiden dat ze ""het vreselijk zouden vinden"" als zij of hun partner zwanger zouden raken, zei slechts 14,8 procent dat ze nooit onbeschermde seks hadden gehad.)  Een goede manier om een gesprek over condooms te beginnen – ook als je net lekker bezig bent – is om het gewoon te doen. Je moet weten dat de mensen die zich hiertegen verzetten of je proberen te manipuleren, grof en dom zijn. Ze zijn het niet waard om met je naar bed te mogen.",entertainment
"Seizoen 1, 13 afleveringen van ongeveer 45 minuten. Seizoen 2 is vanaf 12 oktober te zien. Netflix.  Ja, Riverdale is gemaakt voor een jonge doelgroep. En ja, het is een serie die allesbehalve subtiel is. Maar het is ook een van de leukste dramaseries van het afgelopen tv-seizoen, een vlotte en onderhoudende serie vol misdaad, seks en oneliners.  Stiekem kan iedereen naar Riverdale kijken, of je nu millennial bent of niet. En niet alleen omdat de oudere kijkers bekende gezichten uit de jaren 90 zullen herkennen (Luke Perry uit Beverly Hills, 90210, Mädchen Amick uit Twin Peaks). De serie, gebaseerd op een langlopende Amerikaanse strip, gaat over een groep middelbare scholieren en hun families in het plaatsje Riverdale, zo’n ogenschijnlijk perfecte plek waar bijna iedereen een duister geheim blijkt te hebben. De jonge personages kampen met typische tienerproblemen, van onbeantwoorde liefdes tot pestkoppen op school.  Een moordmysterie vormt de rode draad van het eerste seizoen. Scholier Jason Blossom wordt dood gevonden. Iedereen in het dorp heeft wel een connectie met hem: van zijn tweelingzus, de heerlijk valse cheerleader Cheryl, tot hoofdpersoon Archie Andrews en zijn vriendengroep.  Riverdale verwijst zeer bewust naar de invloedrijke serie Twin Peaks van David Lynch. Maar we zien hier wel een versie van Twin Peaks die Lynch zelf nooit zou maken, ook niet in de jaren waarin hij instructies van tv-bazen moest volgen (voor de nieuwe serie, nu te zien bij de streamingdienst van Videoland, kreeg hij carte blanche). De surrealistische toon ontbreekt en Riverdale is een stuk conventioneler. Binnen die conventies weten de makers echter wel origineel te blijven.  Het gewichtige en volgens sommigen zelfs problematische13 Reasons Why, ook een ‘tienerserie’ die op Netflix te vinden is, kreeg eerder dit jaar veel meer aandacht, vooral vanwege het gevoelige thema: zelfmoord. Een deel van die aandacht had wel naar Riverdale gemogen. Niet alleen vanwege de hogere vermaakfactor, maar ook omdat dit een progressieve serie is. Er wordt niet overspannen gedaan over seks en dingen als homoseksualiteit horen er gewoon bij.  Toch gaat het vooral om de lol. Riverdale is daarmee ook een fijn alternatief voor intense series als Game of Thrones en House of Cards. De dialogen zijn grappig en doen qua tempo soms denken aan Girlmore Girls, waarin iedereen ook snel en gevat praat. Vooral het coolste personage, Veronica Lodge, doet het op dat vlak goed. Als voormalig ‘socialite’ zet ze de saaie Archie vaak op zijn plek.  Hij is de minst scherpe geest van de groep en loopt vaak achter de feiten aan. Andere personages geven meta-commentaar op de millennial-cultuur („quasi-lesbisch zoenen is al sinds 1994 geen taboe meer”, zegt Cheryl), maar Archie doet niet aan ironie.  Ook fijn: het mysterie wordt niet eindeloos uitgemolken. De schrijvers komen gewoon met een bevredigend antwoord waar geen twijfel over kan bestaan. Gebeurt lang niet altijd.  Het eerste seizoen eindigt wel met een geforceerde cliffhanger, wat eigenlijk niet nodig is. Als kijker heb je al lang een band opgebouwd met de personages. Dat kan de pret verder niet drukken, want verder klikt bijna alles in elkaar.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Niet de grote steden in de Randstad, maar Noord-Drenthe en het Gooi zijn de meest welvarende regio's van Nederland. Dat staat in een nieuw rapport van Rabobank en de Universiteit Utrecht.  Voor het onderzoek is gekeken naar meerdere factoren die het welzijn bepalen, zoals baanzekerheid, onderwijs, gezondheid, milieu, veiligheid en geluk. Als al die zaken worden meegewogen, doet Noord-Drenthe het heel goed omdat mensen daar over het algemeen erg tevreden zijn over hun woonsituatie.  In het Gooi zijn het vooral het hogere gemiddelde inkomen en de lage werkloosheid die de regio welvarend maken. Amsterdam, Rotterdam en Den Haag kennen juist de laagste brede welvaart van Nederland. Dit komt met name door de lage woontevredenheid en grotere onveiligheid daar.  De welvaart, zoals Rabobank en de Universiteit Utrecht die meten, blijft achter bij de landelijke economische groei. Dit is voornamelijk te wijten aan de toegenomen flexibilisering van de arbeidsmarkt. Het aantal mensen met een flexibele arbeidsrelatie is sterk opgelopen. Dat beïnvloedt het welzijn van mensen negatief, omdat het leidt tot meer onzekerheid.  Volgens de onderzoekers is Nederland al terug op het niveau van voor de crisis als er puur gekeken wordt naar het bruto binnenlands product per hoofd van de bevolking . Maar voor de welvaart in brede zin geldt dit nog niet. Die graadmeter liet pas afgelopen jaar weer een duidelijk stijgende lijn zien.  Het ingezette welvaartsherstel is onder meer te danken aan het dalen van de werkloosheid. Verder is de gemiddelde tevredenheid met het leven toegenomen.",business
"De afgelopen twintig jaar is het aantal honderdjarigen verdubbeld, blijkt uit cijfers van het Centraal Bureau voor de Statistiek (CBS).  Op 1 januari 2017 woonden 2.225 honderdplussers in Nederland. Dat zijn er 124 meer dan een jaar geleden en ruim twee keer zoveel als twintig jaar geleden. Volgens Andrea Maier, professor gerontologie en schrijfster, is honderd worden een combinatie van geluk en goed voor jezelf zorgen.  'Het belangrijkste zijn goede genen. Als uw voorouders ook honderd zijn geworden, is de kans groot dat u ook honderd wordt', vertelt Maier. 'Genen kunt u weinig aan doen.' Gelukkig zijn er ook dingen die we wel zelf in de hand hebben om honderd te worden. 'De belangrijkste eis is beweging en gezonde voeding', weet de hoogleraar. En daarnaast drinken honderdplussers graag een glaasje wijn. 'Met name rood.' Uit de interviews met diverse honderdjarigen bleek dat een sociaal netwerk ook heel belangrijk is. 'Ze zijn trouw aan hun leeftijdspartners. Vaak wordt gezegd dat ze een geloof hebben.'  Het CBS verwacht in een recente bevolkingsprognose dat er in 2031 meer dan 4.000 eeuwelingen zijn. Vanaf 2020 zal het aantal honderdplussers namelijk nog veel harder stijgen vanwege de kleine babyboom kort na de Eerste Wereldoorlog.  Nederland telde in 2015 128 honderdplussers per miljoen inwoners en behoort daarmee tot de Europese middenmoot. Griekenland voert de lijst aan met 565 eeuwelingen op een miljoen inwoners. Op gepaste afstand volgen Portugal en Frankrijk. Ook op Sardinië wonen veel honderdplussers. 'Heel belangrijk is dat zij voeding zelf verbouwen', benadrukt Maier. Bovendien wordt er in mediterraans Europa veel samen gegeten. 'Ze hebben sociale netwerken.'  Bekijk op deze kaart waar 90-plussers wonen (kaart gemaakt door ESRI Nederland):",other
"Woensdag, 18 oktober 2017 om 17:10  PSV heeft de verbintenis van Michal Sadilek opengebroken en verlengd. De jeugdinternational van Tsjechië ligt nu tot medio 2020 vast, zo maakt PSV woensdagmiddag bekend via de officiële kanalen. Het vorige contract van de aanvallend ingestelde middenvelder liep nog door tot de zomer van 2019.  Sadilek maakte in 2015 op huurbasis de overstap van FC Slovácka naar PSV en werd in maart 2016 definitief vastgelegd. Tot een debuut in het eerste kwam het nog niet: sinds zijn komst speelde Sadilek voor PSV Onder-17 en Onder-19. Momenteel maakt hij deel uit van de selectie van laatstgenoemde ploeg. In november 2016 maakte de achttienjarige Tsjech zijn debuut voor Jong PSV in de Jupiler League.  ""Ik houd van deze club, ik ben heel blij dat ik vandaag mag verlengen"", zegt Sadilek, die in januari werd uitgeroepen tot grootste talent onder de zeventien jaar in zijn geboorteland. Ik heb sinds mijn komst veel geleerd, maar vind dat mijn Nederlands nog beter kan."" Het doel voor de komende jaren is voor Sadilek duidelijk, zegt hij bij de contractondertekening in het Philips Stadion. ""Binnen twee of drie jaar wil ik in dit stadion kunnen spelen.""  Cerny is nog steeds de grootste talent van Tsjechiã«. Hij heeft het nu 4 of 5 keer op rij gewonnen.  De speler in dit artikel heeft alleen 1 keer tot 17 jaar gewonnen en als ik het goed heb begrepen krijgt elke beste speler van elke leeftijdscategorie deze uitverkiezing (beste speler onder 19, onder 17, onder 15 etc.). Dat is dus niet de prijs voor beste talent die in Praag wordt uitgereikt op hun voetbalgala, vergelijkbaar met die van ons.  Ik heb heel veel vertrouwen in Cerny, maar hij heeft de pech dat zijn mindere wedstrijden beter in het geheugen staan dan zijn betere zoals de wedstrijd tegen de Graafschap waar hij Ajax naar het kampioenschap kon schieten. Er werd vaak gesproken over het feit dat hij het vorig jaar niet liet zien bij Jong Ajax, maar hij heeft behoorlijk gescoord en assists afgeleverd.  Cerny heeft een wedstrijd nodig waar hij alle schroom van zich af kan laten zoals Neres die onlangs had.  Lees overal dat PSV zoveel talenten heeft maar wanneer gaan ze spelen in het 1ste? Al jaren lang breken er te weinig spelers door van dit talent zullen wij waarschijnlijk over 4 jaar lezen dat hij naar Willem 2 ofzo verkast.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"KNGF Geleidehonden, de organisatie die mensen met een beperking aan een speciale hulphond helpt, waarschuwt voor oplichters in Zuidoost.  Een man en een vrouw zouden zich daar uitgeven voor collectanten die geld ophalen voor de stichting. De twee hebben een groene collectebus en een logo van KNGF bij zich, maar zijn dus niet van de organisatie zelf. 'Wij collecteren nooit aan de deur en het is niet toegestaan om zonder vergunning op deze manier geld in te zamelen', schrijft KNGF op haar site. 'Wij betreuren het enorm dat deze mensen misbruik maken van onze naam en ons werk om andere, goedwillende mensen op te lichten.'  Mochten de nepcollectanten het opnieuw proberen, dan vraagt de KNGF mensen om de deur niet te openen en meteen de politie of wijkagent te bellen. 'Geef in géén geval geld aan deze mensen mee!'  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"HULST - De wielrenner die maandagavond om het leven kwam bij een aanrijding in Hulst, is een 60-jarige man uit Terneuzen. De automobilist die hem aanreed, een 48-jarige man uit Terneuzen, is aangehouden. Hij bleek dronken te zijn, en niet in het bezit van een geldig rijbewijs.  De automobilist blies bij een ademtest een waarde van 540 ugl (microgram per liter). Die waarde mag niet hoger zijn dan 220 ugl.  Het ongeval gebeurde rond 19.00 uur op de Ferdinandusdijk. De bestuurder verloor wellicht doordat hij in de rechterberm terecht kwam de macht over het stuur en belandde aan de andere kant in de sloot. Tijdens het slingeren raakte hij de wielrenner waarschijnlijk frontaal. Agenten reanimeerde hem, maar hij overleed.  De politie stelt nog een onderzoek in naar de toedracht en de doodsoorzaak.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Als er geen eind wordt gemaakt aan het geweld in Jemen wordt de hongersnood niet opgelost, vindt Sadet Karabulut, woordvoerder buitenlandse zaken, ontwikkelingssamenwerking en defensie van de SP.  De militaire interventie van Saudi-Arabië tegen Jemen begon afgelopen zaterdag precies twee jaar geleden. De gevolgen zijn desastreus: ruim tienduizend doden, miljoenen vluchtelingen en een tekort aan zo’n beetje alles. Massale hongerdood dreigt.  Lees verder na de advertentie  Het is geweldig om te zien dat er de laatste dagen meer aandacht is voor de humanitaire crisis in Jemen en elders in de regio en dat burgers op grote schaal geld overmaken naar Giro555, die hiervoor actie voert. Ook positief is dat minister Ploumen deze week miljoenen beschikbaar heeft gesteld voor hulpverlening in onder andere Jemen. Maar hoe goed dergelijke acties ook zijn, als er geen eind wordt gemaakt aan het geweld is het dweilen met de kraan open.  Als er geen eind wordt gemaakt aan het geweld is het dweilen met de kraan open  In Jemen maken alle gewapende groepen zich schuldig aan oorlogsmisdaden, maar het lijdt geen twijfel dat de coalitie onder leiding van Saudi-Arabië verantwoordelijk is voor verreweg het grootste aantal burgerslachtoffers. Mensenrechtenorganisaties als Amnesty International doen daar onderzoek naar en stellen dat de mensenrechten en het oorlogsrecht op grote schaal worden geschonden. Burgers zijn nadrukkelijk doelwit van Saudische luchtaanvallen.  Naast het grove geweld draagt ook de door Saudi-Arabië ingestelde blokkade van Jemen bij aan de ellende omdat de toegang tot voedsel, water, humanitaire hulp en medische voorzieningen wordt belemmerd. Al in 2015 waarschuwde Artsen zonder Grenzen bovendien dat de blokkade voor meer dodelijke slachtoffers zal zorgen dan de bommen die worden gegooid. Wie beseft dat Jemen voor 90 procent afhankelijk is van de import van voedsel, begrijpt de ernst van de situatie.  Wie kijkt naar de opstelling van het Westen in dit conflict, ziet juist steun voor de rijke oliestaat  Cruciaal voor het afwenden van de humanitaire crisis in Jemen is dan ook dat de desastreuze Saudische interventie stopt en de blokkade wordt opgeheven. Maar wie kijkt naar de opstelling van het Westen in dit conflict, ziet juist steun voor de rijke oliestaat. Dat is bizar.  Met name de Amerikanen en de Britten hebben de afgelopen twee jaar voor miljarden aan wapens geëxporteerd naar Saudi-Arabië. Een journalist van het Britse dagblad The Independent berekende dat maar liefst tien keer zoveel aan wapens is verscheept als er aan hulp aan Jemen is gegeven. Dat is hypocriet.  Nederland exporteert veel minder militair materieel naar Saudi-Arabië, maar het is onbegrijpelijk dat er überhaupt wordt verkocht aan deze Golfstaat. Een wapenembargo, tegen zowel Saudi-Arabië als de andere landen van de coalitie, zou een logischer reactie zijn op de ernstige oorlogsmisdaden.  De Verenigde Staten helpen de Saudi’s daarnaast met het verzamelen van inlichtingen om doelen te bepalen en ook tanken Amerikaanse vliegtuigen straaljagers in de lucht bij zodat die nog meer dood en verderf kunnen zaaien. Op dit moment wordt binnen de Trump-regering zelfs serieus overwogen om de betrokkenheid bij de Saudische interventie verder te intensiveren.  Voor de burgers van Jemen voorspelt dit weinig goeds. Zij hebben geen behoefte aan meer bommen, maar juist aan een einde aan de luchtaanvallen, de blokkade en een staakt-het-vuren. Daarom moet het Westen, ook Nederland, breken met de steun aan de coalitie onder leiding van Saudi-Arabië.  Hopelijk kan de huidige media-aandacht daaraan bijdragen.  Trouw.nl is vernieuwd. Vanaf nu is onbeperkte toegang tot Trouw.nl alleen voor (proef)abonnees.  Het e-mailadres bij dit profiel is nog niet bevestigd. Een link om te bevestigen kun je vinden in je inbox.Ben je de link kwijt? Vraag hier een nieuwe aan.",politics
"Foto ANP  pagina 16 - 17  Als boerenzoon geboren (1952) en getogen in Someren, Oost-Brabant doet de ontaarding van het platteland in de afgelopen decennia pijn.  Uit de berichtgeving over de mestfraude (Het mestcomplot, 11/10) blijkt dat alle actoren, inclusief de boeren, een gebrekkige ethiek tentoonspreiden – al dan niet onder groepsdruk. Het is individueel logisch gedrag dat voor het collectief van de landbouwsector en de maatschappij rampzalig uitpakt. Het inhuren van „een bureau voor gedragsverandering” is ridicuul en gaat echt niet werken. Een cultuuromslag in een ‘moreel vastgelopen’ veehouderij (Commentaar, Cultuuromslag nodig bij door mestfraude verziekte veehouderij, 13/10) is nodig, maar hoe? Meer wetgeving gaat niet helpen als de betreffende actoren het onderscheid tussen de letter en geest van de wet niet zien. Als er geen voeling is met de geest van de wet zal men de letters (regels) van de wet opnieuw creatief omzeilen. Uiteindelijk draait het om persoonlijke ethiek en de veelal CDA-stemmende veehouders zullen ethisch verantwoord gedrag moeten gaan vertonen. Ik vertrouw erop dat de net aangetreden Minister van Landbouw Carola Schouten (ChristenUnie) haar ethische principes wél centraal stelt. Het is broodnodig dat zij een knuppel in het verziekte hoender- en vooral varkenshok gooit.",business
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Japan en Europa gaan handelsbarrières uit de weg ruimen. Een principeakkoord over een vrijhandelsdeal werd donderdag in Brussel bezegeld door de Japanse premier Shinzo Abe, Europees Commissievoorzitter Jean Claude Juncker en EU-president Donald Tusk.  Beide economische grootmachten sturen hiermee een ""sterke boodschap voor open en eerlijke handel de wereld in"". Protectionisme biedt geen bescherming, aldus de drie leiders, die zich daags voor de G20-top in Hamburg beloven in te zetten voor ""ambitieuze mondiale standaarden"" op het gebied van arbeid, veiligheid, milieu en consumentenbescherming.  De belangrijkste bilaterale handelsovereenkomst ooit voor de EU, aldus Juncker. Volgens hem zullen Europese bedrijven hierdoor tot een miljard euro per jaar aan handelstarieven besparen.  De deal biedt veel kansen voor exportbedrijven. Zo kent Japan nu een importheffing van 28,9 procent op harde kazen uit onder meer Nederland. Die wordt na inwerkingtreding van het verdrag in vijftien jaar afgebouwd tot nul. Ook voor de auto-industrie geldt op verzoek van Europese producenten een overgangsperiode.  Voor 99 procent van de onderlinge handel worden de importtarieven verlaagd. Bijvoorbeeld Europese wijn- en schoenenmakers kunnen profiteren. Beide partijen stellen hun markt voor publieke aanbestedingen aan elkaar open.  Het politieke akkoord moet nog wel worden uitgewerkt. Zo is geen overeenstemming bereikt over de manier waarop conflicten over investeringen moeten worden beslecht. Japan wijst het door de EU gewenste investeringshof ICS vooralsnog af.  Uit de hoek van Greenpeace, Milieudefensie en de SP kwamen negatieve reacties. De deal zou te vrijblijvend zijn qua duurzaamheid en multinationals ''buitensporig veel macht'' geven.  PvdA-Europarlementariër Agnes Jongerius heeft nog veel vragen over ''markttoegang, standaarden en bescherming van arbeid en milieu''. Haar D66-collega Marietje Schaake verwelkomt het akkoord. ''Samen met Japan kan de EU tegenwicht bieden aan het protectionisme van Trump en het cynische mercantilisme van China.''",politics
"Elektrische apparaten zorgen vaak voor brand in huis. Meestal is het 's nachts opladen van een smartphone of tablet de boosdoener. Maak jij je hier weleens schuldig aan?  Ja, bijna iedere nacht zelfs  Ja, soms, ook al weet ik dat het onverstandig is  Nee, ik laad alleen overdag op  Jaime van Gastel uit Almere is een man met een missie. In het dagelijks leven is hij manager van een kledingzaak, maar hij heeft een opvallende hobby: boeven vangen. Daar reist hij stad en land voor af. Gisteren was hij hiervoor in Tilburg. Een goede zaak?",entertainment
"Beste bezoeker,  Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Art Rooijakkers en Victor Mids gaan op zoek naar de meest intelligente Nederlander: niet iemand met veel feitenkennis, maar iemand die uitblinkt in verschillende vormen van slimheid. Een spannend studioprogramma waarin kandidaten met allerlei visuele tests worden getest op hun gevoel voor taal, logica, ruimtelijk inzicht, geheugen, sociale en muzikale intelligentie.  Satire op de zaterdagavond! Sophie Hilbrand speelt met twee bekende gasten een nieuwsquiz waarin de opvallendste gebeurtenissen van de afgelopen week worden besproken aan de hand van sketches, filmpjes en imitaties. Met medewerking van onder anderen Paul Groot, Owen Schumacher, Roel Bloemen en Tim Kamps.  De elfjarige Rhys wordt na voetbaltraining geraakt door een rondvliegende kogel. De dader, tiener en bendelid Sean Mercer, had het gemunt op een rivaal. * De uitvaart van Rhys emotioneert de nabestaanden. Dave Kelly onderzoekt meerdere bendeleden, maar ze dekken elkaar.  Linda de Mol gaat samen met captains Ruben Nicolai en Jeroen van Koningsbrugge iedere week terug naar een jaar, bijvoorbeeld 1969 of 1974. De captains vormen iedere aflevering een duo met een BN'er die dat betreffende jaar bewust heeft meegemaakt.  In deze humoristische spelshow test presentator Winston Gerschtanowitz de mensenkennis van bekende Nederlanders. Hoe reageren mensen op verschillende situaties? Miljuschka Witzenhausen en Klaas van der Eerden zijn te gast.  Er wordt een grote hoeveelheid botox gestolen bij een firma. Semir en Ben denken niet dat het gif voor de schoonheidsindustrie is bedoeld. De daders moeten voorkennis hebben gehad. De nieuwe vriendin van Bonrath wordt ervan verdacht medeplichtig te zijn.  De achttienjarige Sarah Schubert is verdwenen. Ben en Semir denken dat ze in handen van een mensenhandelaar is gevallen die het voorzien heeft op jonge vrouwen. De vrouwen worden op het internet uitgezocht, dan ontvoerd en vervolgens aan rijke buitenlanders verkocht.  Frank Lucas (Washington) is de stille chauffeur van een belangrijke zwarte crimineel. Als zijn baas plotseling sterft, maakt Frank hier slim gebruik van en bouwt met veel succes zijn eigen imperium op. Richie Roberts (Crowe) is een agent en een outsider. Hij weet dat de drugswereld nu gedomineerd wordt door een zwarte man die vanuit het niets is gekomen. Lucas en Roberts houden zich beiden aan een strenge ethische code die hen onderscheidt van hun collega's; eenzame mannen aan tegenovergestelde kanten van de wet. Een confrontatie kan niet uitblijven...  Het echtpaar Bowman komt naar Zuid Amerika met een kop vol idealen. Peter (David Morse) wordt echter tegengewerkt door zijn bedrijf en Alice (Meg Ryan) zit vaak alleen thuis. Dan wordt hij ontvoerd door een groep guerillas die hem meeneemt de bergen in. Onderhandelaar Terry (Russel Crowe) wordt betaald door de verzekering en als blijkt dat Peter niet (meer) verzekerd is, valt Alice weer in een diep gat. Gelukkig heeft hij haar blauwe ogen gezien en besluit hij voor eigen rekening door te werken.  De twee stoere en sexy vrouwen, detective Jane Rizzoli en forensisch onderzoeker Maura Isles, behandelen zaken van de meest beruchte criminelen van Boston. Er komen tegenstrijdige feiten aan het licht wanneer een dode man, geboeid aan zijn bed, wordt gevonden. In de laatste aflevering zegt iedereen vaarwel en plannen hun volgende avontuur.  American Horror Story 7 speelt zich af in de voorsteden van het hedendaagse Detroit met Sarah Paulson in de hoofdrol als een New Yorkse die getraumatiseerd is geraakt door de aanslagen op 11 september.  Documentaireserie waarin de Britse journaliste Angela Rippon en arts Chris van Tulleken onderzoek doen naar de nieuwste ontwikkelingen om het verouderingsproces te vertragen. Over de hele wereld wordt er continu naar manieren gezocht om de mens langer jong en gezond te kunnen houden. Angela en Chris bezoeken verschillende landen en verdiepen zich daar in de nieuwste bevindingen en experimenten om veroudering tegen te gaan.  Documentaireserie waarin de Britse journaliste Angela Rippon en arts Chris van Tulleken onderzoek doen naar de nieuwste ontwikkelingen om het verouderingsproces te vertragen. Over de hele wereld wordt er continu naar manieren gezocht om de mens langer jong en gezond te kunnen houden. Angela en Chris bezoeken verschillende landen en verdiepen zich daar in de nieuwste bevindingen en experimenten om veroudering tegen te gaan.  In Speakers @ ADE spreekt Wessel van Diepen iedere aflevering met een internationale top-dj over het verleden, heden en de toekomst. Met onder andere Afrojack, Martin Solveig en Sunnery James & Ryan Marciano.  In My Spotify Top 10 vertellen toonaangevende artiesten, zoals Kraantje Pappie en Lucas Hamming, hun verhaal aan de hand van hun favoriete muziek. Welke nummers zijn voor hen een echte inspiratiebron en welke halen een mooie jeugdherinnering naar boven? Luister mee naar de muziek die de muzikant heeft gemaakt tot wie hij nu is.  Wanneer hun werknemers ontslag dreigen te nemen omdat ze geen zorgverzekering krijgen, proberen Tim en Sam het geld op te eisen dat ze nog krijgen van hun vorige baantjes, maar dit wordt bemoeilijkt door de jaarlijkse Dream Cruise-autoshow.  David Hobbs was tien jaar lang Amerika's favoriete TV-vader. Maar nu daar een einde aan komt, ontdekt David het échte leven met zijn vrouw en drie kinderen. Hij wordt huisvader en ontdekt dat daar heel wat voordelen, maar ook nadelen aan vasthangen.  Scamot heeft een plan en wil al het goud dat Thanos van de inwoners van Eckmul heeft gestolen, stelen. Daarvoor heeft hij de hulp nodig van Lanfeust. Om hem zo ver te krijgen steelt hij zijn Medaillon.  Beautyblunders, mislukte haarbehandelingen of ontplofte lippen – wie zijn lichaam weer mooi wil krijgen, kan er beter niet zelf mee aan de slag gaan, maar langskomen bij de Body Fixers. Een gedreven team professionals schiet te hulp om schoonheidsrampen te herstellen in een pop-up beauty shop. Ze zorgen voor een complete restyling.  In Teen Mom UK volgen we de vijf Britse meiden Mia, Amber, Chloe, Naomi en Megan met een leven vol baby's, vriendjes, carrières en gebroken harten. Eén ding is zeker; hun leven is een roller coaster aan ups & downs.  Presentatoren Jan Joost van Gangelen en Hélène Hendriks ontvangen elke week twee analisten, een voetbalgast en een bekende voetballiefhebber. Centraal staat staat de Eredivisiewedstrijd van 19.45 uur, maar er wordt ook voor- en nabeschouwd op de overige duels van deze avond in de Eredivisie en de Bundesliga.  Twee Europese huurlingen raken in China betrokken bij het beschermen van de Grote Muur tegen talloze monsterlijke wezens. Ze krijgen daarbij hulp van een dappere elite-eenheid die bovenop het iconische bouwwerk opkomt voor de mensheid.  De Amerikaanse zakenman Jack Dwyer (Owen Wilson) verhuist vanwege zijn in het slop geraakte carrière met zijn gezin naar Zuidoost-Azië. Het gezin komt onverwacht in het midden van een gewelddadige politieke opstand terecht wanneer de stad wordt aangevallen door genadeloze rebellen. Als buitenlanders zijn ze een gemakkelijk herkenbaar doelwit en het vinden van een veilige vluchtweg lijkt onmogelijk. Hun enige houvast is de exentrieke Engelse expat Hammond (Pierce Brosnan), die met zijn jarenlange ervaring in de tropisch broeierige regio het gezin door de levensgevaarlijke chaos probeert te loodsen.  Carmen is geselecteerd om mee te doen aan Quix. Ze is al overtuigd dat ze drie keer zal spelen en heel wat geld mee naar huis zal nemen. Maurice is echter haar tegenspeler. Fernand legt een busje in en slechts na veel omzwervingen arriveren ze op de VRT. Saartje heeft Billie overgehaald om de examenvragen van biologie (Pol stelt die op) te stelen en over te schrijven. Als hij daarin slaagt, wordt hij door Saartje beloond met een echte zoen.  Paul Gerardi vindt een schuilplaats in het klooster, waar zijn vroegere commissaris Martin Colla om mysterieuze redenen is binnengetreden. Maar die weigert halsstarrig om Paul te helpen en daar blijkt hij een goede reden voor te hebben.  Paul Gerardi vindt een schuilplaats in het klooster, waar zijn vroegere commissaris Martin Colla om mysterieuze redenen is binnengetreden. Maar die weigert halsstarrig om Paul te helpen en daar blijkt hij een goede reden voor te hebben. Pauls vrouw Sarah en dochter Sofie worden nu voortdurend geïntimideerd door medewerkers van de procureur-generaal, die Paul achternazit. Paul negeert de smeekbeden van Sarah en ontdekt een spoor dat leidt naar senator Rasenberg, een van de 66 kluis-eigenaars. Ze maken allen deel uit van een belangengroep die zich Salamander noemt. De vrouw van de senator laat blijken dat ze een oogje op Paul heeft.  Annie geeft niet op en ontdekt de wapens die de moordenaar gebruikt heeft. Zij en Quigley bundelen hun krachten om de dader koste wat het kost te pakken te krijgen. Die klopjacht kost hen bijna het leven, want de moordenaar houdt zich op in de donkere gangen van een waterkrachtcentrale. En hij is gewapend.  De stad is in shock na de schietpartij aan de stuwdam en de zelfmoord van de hoofdverdachte, Dessie Toner. Hoofdinspecteur Quigly moet de zaak zo snel mogelijk opgelost krijgen, maar ze weet ook dat er nog steeds vragen onbeantwoord blijven. Annie ontdekt dat het bewijsmateriaal niet sluitend is en dat de moordenaar dus misschien nog steeds op vrije voeten is.",entertainment
"De visualisatie brengt de Nederlandse huizenmarkt in het tweede kwartaal van 2017 in beeld, in vergelijking met het tweede kwartaal van voorgaande jaren. Bekijk zelf de historische ontwikkelingen in de regio's door een postcode op te geven, door op de kaart te klikken of door een grafieklijn te selecteren.Toelichting: wat betekenen deze getallen?  De verkoopprijs van de gemiddelde woning is de prijs behorend bij de middelste waarneming, wanneer alle huisverkopen in een naar prijs oplopende reeks geordend worden ('mediane' verkoopprijs).  De verandering in de gemiddelde verkoopprijs is de rekenkundig gemiddelde prijsverandering voor alle woningsoorten samen, berekend door weging van het aantal verkopen van elk woningtype.  Een procentuele daling van de (mediane) verkoopprijs van de gemiddelde woning gaat niet altijd samen met een daling van de rekenkundig gemiddelde prijs van alle verkochte woningen, bijvoorbeeld als er in het afgelopen kwartaal meer duurdere woningen zijn verkocht dan in hetzelfde kwartaal van het voorgaande jaar waarmee vergeleken wordt.  De historische verkoopprijzen zijn niet gecorrigeerd voor inflatie.  In de grafieken van de procentuele verandering is voor elk van de regio's de gemiddelde verkoopprijs en het aantal transacties in het tweede kwartaal van 2017 op 100% gesteld. De percentages van de voorgaande jaren geven dus de verhouding tot het tweede kwartaal van 2017 weer.",business
"N.B. Het kan zijn dat elementen ontbreken aan deze printversie.  Maxim Februari  16 januari 2018  Op veler verzoek schrijf ik over seks. Dat wil ik helemaal niet, maar de lezeressen van deze krant vragen erom, ze soebatten, ze sturen vleiende briefjes met de verzekering dat ik de enige ben, de enige met kennis van zaken, ze verleiden me om mijn licht te laten schijnen op de lusten van de man. Ik moet zeggen dat ik niet helemaal ongevoelig ben voor die briefjes. Gooi dan ook nog Catherine Deneuve in de strijd en ik ben om.  Tot nu toe ben ik bij de MeToo-beweging uit de buurt gebleven. Het hele verhaal is wel duidelijk. Verkrachting is fout. Aanranding en intimidatie ook. En iedere vorm van machtsmisbruik moet worden bestreden. De akelige seksuele net zo goed als de akelige niet-seksuele variant: „Ik dwarsboom je carrière want je bent niet onderdanig genoeg.” Bah. Wat moet ik er verder nog over zeggen?  „Nee, Maxim, toe nou”, schrijven de lezeressen. Ze hebben haast en ik kan lezen dat ze hun wenkbrauwen ontevreden fronsen nu ik zo aan de oppervlakte van de materie blijf steken. Seks is een generatiekwestie, oudere mensen hebben er meer verstand van dan jongere, en dus zijn het de ervaren, ongeduldige vrouwen die me schrijven. „Toe nou, toe nou, we hebben het over subtielere kwesties. Leg jonge mensen maar eens uit dat seks niet altijd verloopt als gepland.” Ongeveer dus wat Catherine Deneuve in Le Monde schrijft: dat dingen zomaar fout kunnen gaan zonder dat ze verwijtbaar zijn. Dat avances soms onhandig worden uitgevoerd en dat zoiets geen misdaad is. Toe nou, schrijven de vrouwen. „En spreek vooral vrijuit over de mannelijke libido.”  Ja, ik ben me daar gek. In de krant zeker. Met al die burgerwachten die meelezen. Nee, dank u, ik houd mijn kennis over de mannelijke libido liever voor mezelf. Maar de vrouwen geven niet op, ze willen, willen, willen dat ik me uitspreek, en dus ga ik overstag. Zij het dat ik wel zo verstandig ben anderen in mijn plaats te laten praten. Transseksuele mannen, die de testosteronstoot niet toegediend hebben gekregen op hun dertiende, maar pas veel later. Mannen die op volwassen leeftijd alsnog in de mannelijke puberteit zijn beland en als volwassene kunnen vertellen hoe verbaasd je kunt staan van jezelf.  „En o, mijn god, ik werd zo geil, in vijf minuten, en mijn eerste gedachte was ‘mannen zijn heiligen’”  Eerst maar eens de vijftigjarige S., die op YouTube vertelt over de onverwachte neveneffecten van testosteron. „Onverwacht, met een flinke plens onderschatting erin. Het libido-gedoe is krankzinnig.” De veertigjarige Alan reageert instemmend. „Testosteron heeft niet alleen mijn libido dramatisch veranderd, maar ook de stijl ervan, om het zo maar te zeggen. Nu begrijp ik het volmaakt als ze zeggen dat mannelijke seksualiteit visueel werkt.” En dan S. weer: „Er wordt te weinig over de verschillen gepraat. Je hebt niet slechts die verhoogde drift, maar die wordt ook op een heel andere manier beleefd.”  Dit zijn geen mannen die excuses verzinnen voor aanranding of machtsmisbruik. Integendeel. Maar ze stellen tot hun verbazing vast dat ze zich vooraf niet konden inleven in het effect van de hormonen. „Mijn eerste injectie!”, roept de veertigjarige Nick. „Ik stak die spuit in mijn been en toen tsjktsjkboem, tsjkboem, tsjkboem, tsjktsjkboemboem, ik kwam tot leven, nee, echt, al die energie suisde door mijn lichaam en landde in mijn kruis, tsjktsjkboem, tsjkboemboem. En o, mijn god, ik werd zo geil, in vijf minuten, en mijn eerste gedachte was ‘mannen zijn heiligen’. Hoe houden ze deze energie binnen, en bespringen ze niet alles en iedereen? En ik dacht, o, wacht even, ze bespringen wel alles en iedereen!”  Zijn deze getuigenissen representatief? Misschien niet. Niet iedereen reageert zo tsjktsjkboem op hormonen. Na de puberteit neemt het effect ervan godzijdank ook af. En men leert zich beheersen. Maar de verhalen zijn toch interessant, omdat de mannen zich zo vreselijk verbazen over zichzelf. Je kunt eindeloos theoretiseren, studeren, debatteren – maar sommige dingen leer je alleen door de geleefde ervaring.  Wetenschappers mogen opiniestukken in de krant schrijven waarin ze beweren te weten hoe de wereld in elkaar zit en waarin ze gelijkheid naar voren schuiven als seksueel panacee. Want maken vrouwen niet ‘óók testosteron’ aan? Ja hoor. En is open ‘communicatie over instemming’ niet je van het? Absoluut. Het probleem is alleen dat miscommunicatie niet valt te vermijden als je niet eens verstaat wat je zelf zegt of doet. En dat gelijkheid onmogelijk is als er al zo’n groot verschil bestaat tussen jezelf en jezelf.  Op het duistere gebied van de seks, schrijven mijn Catherine Deneuvige lezeressen, leer je door schade en schande dat je je zelf niet kent, laat staan de ander. En of ik dat in de krant wil zetten. Oké, voor één keer doe ik braaf wat ze zeggen. Is het zo goed?",entertainment
"Woensdag, 13 september 2017 om 21:35  ATHENE - Als een ware klopjacht worden de spelers op het veld achternagezeten door hooligans. Verdediger Mavroudis Bougaidis heeft een paar tellen eerder een eigen doelpunt gemaakt waardoor AEK Athene haar eerste degradatie in de clubgeschiedenis eigenlijk niet meer kan ontlopen. Een speler en de trainer van tegenpartij Panthrakikos krijgen klappen, de wedstrijd wordt na 87 minuten gestaakt en er worden in totaal vijftien relschoppers opgepakt. De 0-1 wordt later omgezet in een reglementaire 0-3 nederlaag voor AEK. Een verhaal van VZ over de De Tweekoppige.  Door Gijs Freriks  DegradatieAEK Athene geldt als een van de succesvolste clubs van Griekenland. De geelhemden werden elf keer kampioen, wonnen vijftien keer de beker en namen acht keer deel aan de Champions League. AEK staat derde op de eeuwige ranglijst van de Superleague en heeft de ambitie om Olympiacos en Panathinaikos weer eens naar de kroon te steken, maar een realistische doelstelling is dat de laatste jaren niet geweest. Na de reglementaire 0-3 nederlaag tegen Panthrakikos in 2013 krijgt de club drie strafpunten opgelegd, waarna er ook wordt verloren van Atromitos. De degradatie is een feit. Voor het eerst in haar 89-jarig bestaan zal AEK niet uitkomen in de hoogste Griekse afdeling. “AEK is begraven”, schrijft Gazzetta.  De Tweekoppige Arend, zoals AEK Athene ook wel wordt genoemd, lijkt inderdaad zijn eigen dood tegemoet te vliegen. Men kampt met een schuld van 35 miljoen euro, waarvan 25 miljoen euro bestaat uit een lening die afkomstig is van de staat. Om een faillissement te voorkomen levert AEK haar proflicentie in om te gaan voetballen en herbronnen in de hoogste amateurdivisie Gamma Ethniki, de derde afdeling van de voetbalpiramide van Griekenland. Een groot deel van de schuld wordt kwijtgescholden en AEK kan met een schone lei beginnen. Die doorstart pakt goed uit, want AEK wordt fluitend kampioen en wint een jaar later de play-offs waardoor men na twee seizoenen alweer terug is in de Superleague.  Daniel MajstorovicDe persoon die de nieuwe voetbaltoekomst van AEK vorm moet geven, is Daniel Majstorovic. De Zweed is in Nederland vooral bekend van zijn tijd bij FC Twente, als meedogenloze sloper in de verdediging die enkel en alleen op het veld stond om spitsen uit te schakelen. Die Majstorovic tekent in september 2016 een tweejarig contract bij AEK en ruilt zijn bestaan als beginnend zaakwaarnemer in voor die van technisch directeur. “Ze vroegen of ik hun directeur wilde worden, dat kwam als een schok. Ik heb zo’n functie altijd al geambieerd, maar dat die kans nu al voorbij zou komen, dat had ik zeker niet verwacht”, zei de inmiddels veertigjarige Majstorovic bij zijn aanstelling.  “Ik ben na mijn carrière als zaakwaarnemer gaan werken (Majstorovic wilde volgens Afonbladet een partnerschap aangaan met Rodger Linse, red.) en dan bouw je al een netwerk op. Het is een harde zakenwereld, de concurrentie is moordend. Die ervaringen kunnen mij helpen bij AEK. Ik kom op een zware positie te zitten met veel verantwoordelijkheid. AEK is een historisch rijke club, een van de grootste clubs van het land die prijzen heeft gewonnen en fantastische fans heeft die hongerig zijn naar prijzen. De financiële positie van de club is weer stabiel, er waait een positieve wind door de club. Ik ben op het juiste moment gekomen”, aldus de 49-voudig international van Zweden.  De positieve wind binnen AEK was echter gauw weg, want men werd in de Europa League uitgeschakeld door Saint-Étienne en verloor in de competitie met 3-0 van Olympiacos. Zo nietsontziend als td Majstorovic op het veld kon zijn, zo liet hij zien dat ook buiten het veld te kunnen zijn. Trainer Timur Ketsbaia werd ontslagen en vier maanden later stuurde Majstorovic ook José Morais de laan uit. “Zo gaat dat in Griekenland. Er is weinig geduld en de resultaten tellen”, vertelde Majstorovic in mei, twee maanden nadat hij Manolo Jiménez als nieuwe trainer naar het Olympisch Stadion had gehaald. “Voor die ontslagen heb ik uiteraard wel overlegd met de directeur en andere mensen binnen de club.”  De tien beste aanwinsten van Majstorovic bij AEK Athene.  “Het is nooit leuk om een coach te vertellen dat-ie weg moet. Het is een harde industrie met veel druk en hoge verwachtingen. Je wordt beoordeeld op resultaat”, aldus Majstorovic. Het ontslag van Morais kwam voor velen als een verrassing, want de 52-jarige Portugees had in drie maanden tijd slechts drie duels verloren en Majstorovic had zich bij de komst van Morais nog lovend over hem uitgelaten: “Hij is een coach die op topniveau heeft gewerkt, met de beste trainers ter wereld. Hij heeft bij Real Madrid, Chelsea en Internzionale gezeten en past perfect bij ons. We waren op zoek naar zijn profiel”, zei Majstorovic in oktober 2016 in een interview met Aftonbladet.  Fluwelen scheidingZonder Morais, maar met Jiménez plaatste AEK zich via de play-offs voor de derde voorronde van de Champions League. De club werd daarin in augustus uitgeschakeld door CSKA Moskou, maar komt dit seizoen wel uit in de groepsfase van de Europa League. AEK is in Groep D ingedeeld bij HNK Rijeka, Austria Wien en AC Milan en komende donderdag begint men met een uitwedstrijd in Kroatië. AEK treedt Rijeka met vertrouwen tegemoet, want men staat in de Superleague na drie speelronden bovenaan en heeft voor het eerst sinds 2007/08 in de eerste drie competitieduels van een seizoen niet één doelpunt hoeven incasseren. Het zelfvertrouwen is terug, zo constateerde ook Giorgos Tsakiris.  De journalist van Spor FM 94.6 zag AEK zondag overtuigend winnen van het AE Larisa van André Paus (4-0) en bespeurde een ‘winnaarsmentaliteit’ in de ploeg, zo schreef hij in een opiniestuk voor Gazzetta: “De wedstrijd tegen Larisa leek op een oefenpotje tussen een topploeg en een tweedeklasser uit een competitie in de Balkan. Ik overdrijf niet. Het kwaliteitsverschil was enorm: niet alleen tussen de spelers, maar ook tussen de teams als geheel. Rond december weten we of AEK serieus mee gaat doen om de titel of niet”, aldus Tsakiris. Majstorovic heeft in de ogen van velen een groot aandeel gehad in de opmars van AEK en zijn vertrek deed de supporters dan ook pijn.  Het contract liep nog een jaar door, maar anderhalve week geleden gingen beide partijen plots uit elkaar. “Het was een moeilijke beslissing die ik met de club heb genomen. Ik ben iedereen veel dank verschuldigd. Ik heb van iedere minuut genoten en heb altijd hard gewerkt. Ik zal AEK nooit vergeten en weet zeker dat de club de vruchten gaat plukken van mijn werk en successen zal vieren”, zei Majstorovic. De contractontbinding werd omschreven als een ‘fluwelen scheiding’, want Majstorovic was toe aan een nieuwe uitdaging en eigenaar Dimitris Melissanidis wilde toch al een Griekssprekende technisch directeur aanstellen en die persoon ook meer verantwoordelijkheden geven dan hij Majstorovic had toevertrouwd.  Jorge MendesDe keuze viel op de 42-jarige Nikolaos Lyberopoulos, de oud-spits van onder meer AEK die in 2013/14 ook al als technisch directeur bij de hoofdstedelingen werkte. Maar er speelde nog meer mee bij het vertrek van Majstorovic, zo wist SVT te melden. Majstorovic staat namelijk in de belangstelling van AS Roma en Wolverhampton Wanderers en gaat naar alle waarschijnlijkheid aan de slag bij de club uit de Championship. Geheel toevallig is dat niet, want de Portugese zaakwaarnemer Jorge Mendes heeft met zijn bedrijf Gestifute een flinke vinger in de pap bij the Wolves en onderhoudt een goede band met Majstorovic.  Toen Majstorovic eind augustus werd bevraagd over een overstap naar de Wolverhampton Wanderers, zei hij: “Ik heb een goede band met Mendes’ agentschap, dat veel prominenten in de voetballerij vertegenwoordigt. Het enige waar ik mij echter op focus, is om van AEK een sterk team te maken dat jaar in, jaar uit om de titel kan strijden en Europees voetbal kan spelen. Wat ik onlangs heb besproken met Mendes? Geen commentaar. Mijn voornaamste opdracht is AEK.” Die opdracht zat er een week later op daar Majstorovic toen vertrok bij AEK. Hij zal echter met tevredenheid toezien hoe de selectie van AEK, die voor een groot deel door hem is samengesteld, uitstekend is begonnen aan het seizoen.  AEK heeft na drie speelronden zeven punten vergaard en vanwege een beter doelsaldo dan Olympiacos en Panionios staat men eerste in de Superleague. De supporters beginnen stiekem te geloven in een kampioenschap en de bizarre taferelen uit 2013 - toen de spelers op het veld werden aangevallen door de fans - zullen goddank niet snel meer herhaald worden. Gazzetta schreef na de degradatie dat AEK was ‘begraven’, maar mede dankzij enkele rake transfers van technisch directeur Majstorovic is het De Tweekoppige gelukt om uit de dood op te staan. En wie weet pakt deze wedergeboorte van AEK aan het einde van het seizoen wel uit in het eerste kampioenschap sinds het seizoen 1993/94.  Denk jij dat Daniel Majstorovic ooit als directeur aan de slag gaat in de Eredivisie?  Leuk stuk over de neergang en wederopstanding van Aek. Maar die Majstorovic is gewoon zo'n td die op de loonlijst staat van een zaakwaarnemer en met zo'n man bij een club is het gegarandeerd een lading spelers die kant op schuiven en commissies innen.  In het hele voetbal komen dit soort verdedigers nauwelijks nog voor. Ik denk dat de generatie Sergio Ramos, Bonucci enzovoort de laatste is. Overtredingen worden steeds sneller bestraft en het Spaanse voetbal bestaat tegenwoordig voor 80% uit rollen, duiken en een hoop theater.  In de gehele Eredivisie kan ik eigenlijk niet eens 1 beuker opnoemen achterin. Het zijn stuk voor stuk brave mannetjes met weinig venijn. FC Twente is daarin geen uitzondering, maar absoluut niet de enigste.  Verder moet ik wel zeggen dat Majstorovic nogal word geromantiseerd tegenwoordig bij FC Twente, want zo'n geweldige speler was het nou ook weer niet. Hij was regelmatig betrokken bij opstootjes met medespelers en had vaak domme fouten.  Erg interessant stuk over deze td wiens naam mij inderdaad nog vaag bekend voorkwam. AEK heeft zich inderdaad goed opgewerkt en de boel weer aardig op de rit. Hoewel ik ze alle successen gun ben ik bang dat Olympiacos toch net een maatje te groot is in de strijd om het kampioenschap. Een 2e stek zie ik ze echter wel halen.  Het blijft toch wel grappig hoe makkelijk dingen worden geromantiseerd in de voetballerij, vooral als er even wat tijd overheen gaat. In zijn tijd bij FC Twente kreeg Majstorovic namelijk regelmatig kritiek op zijn manier van spelen. Hij maakte aardig wat fouten en was meer dan eens betrokken bij blessures van de tegenstanders. Ook had hij een paar keer ruzie met medespelers op de training, onder andere met Nkufo.  Nu zijn we een aantal jaren verder en behoort dit ineens het voorbeeld voor verdedigers te zijn. Natuurlijk hebben we meer harde verdedigers nodig, maar zo geweldig was Majstorovic nou ook weer niet, althans niet in zijn tijd bij FC Twente. Gewoon een degelijke verdediger die de beuk erin gooide.  Majstorovic, ik was als jong ventje echt een beetje bang voor hem haha. Had zo graag gezien dat hij een keer samen zou spelen met Pa-Modou Kah, nog zo'n karakteristieke kop. Wat ze voetballend tekort kwamen compenseerden ze met hun uitstraling van huurmoordenaars.  Klinkt als wel een hele makkelijke manier om van 35 miljoen schuld af te komen. 2 nivo's omlaag en klaar is Kees. Had mooi geweest als dit ook bij mijn club een optie was geweest. En dat ging om 8 ton...  Klinkt inderdaad als een leuke manier. Je moet echter niet vergeten dat AEK een grootmacht in Griekenland is. Een leuk verhaal en ik hoop dat ze weer een stabiele topper kunnen worden. Helaas is de Griekse competitie zo ontzettend corrupt door door het handelen van Olympiakos(lees eigenaar en bestuur) Door het vele geld dat ze hebben wordt er massaal aan omkoping gedaan. Tevens is 1 van de invloedrijke bestuursleden van Olympiakos het hoofd van de Griekse Knvb. Aek, Pana en Saloniki zullen zolang er geen veranderingen komen altijd achter Olympiacos eindigen. Ongelofelijk in mijn optiek dat dat kan gebeuren. Qua fanbase is Olympiakos geen eens de grootste. Protesten van de andere clubs hebben geen effect. Money talks zal ik maar zeggen.  Blijft na al die jaren nog steeds ongelooflijk dat hij na 2 heel erg opzichtige elleboogstoten waarbij Martin Drent tot bloedens toe het veld af ging werd vrijgesproken. Terwijl eerst een flinke schorsing werd gegeven, werd hij in een beroepszaak waar de hele harde kern van Twente voor de poort van de KNVB in Zeist provocerend aanwezig was vrijgesproken. Hoezo niet bang! Majstorovic was voor mij niet meer dan een schoppende en matige voetballende crimineel!  ATHENE - Als een ware klopjacht worden de spelers op het veld achternagezeten door hooligans. Verdediger Mavroudis Bougaidis heeft een paar tellen eerder een eigen doelpunt gemaakt waardoor AEK Athene haar...Lees verder",entertainment
"Toen Sanne* thuiskwam na een vrijgezellenfeestje was ze nog even aan het tinderen. Ze eindigde de avond uiteindelijk met een jongen waar ze niet erg van onder de indruk was, maar ze had zin in seks. ""Ik haatte eigenlijk alles wat hij deed of zei,"" vertelt ze. Toch voelde ze zich na de seks aan hem verbonden. ""Elke porie in mijn lichaam schreeuwde: laat hem nooit meer gaan,""vertelt Sanne me. ""Ik dacht: fuck, wat gebeurt hier?""  Het gebeurt veel mensen dat ze met iemand naar bed gaan waar ze echt geen relatie mee willen. Toch hebben ze vlinders in hun buik als ze naast diegene wakker worden. ""Als ik seks met iemand heb, wil ik daar meteen een relatie mee,"" vertelt Lucy (25). ""Zelfs als ik die iemand vreselijk vind.""  Die aantrekkingskracht wordt veroorzaakt door een cocktail van hormonen en processen in je hersenen. We weten nog lang niet alles van onze grijze massa, maar wetenschappers hebben nu wel de hormonen en stukjes brein geidentificeerd die verantwoordelijk zijn voor precies die sentimentele gevoelens na de seks.  Om te zien hoe onze hersenen werken, kijken wetenschappers naar dwerghamsters.Hun liefdesleven is vergelijkbaar met dat van ons: hamsterkoppels zijn namelijk, net als de meeste mensenkoppels, monogaam en voelen zich sterk met elkaar verbonden. Hamstersknuffelen met elkaar, vlooien elkaar en bouwen zelfs samen een nestje. Dat komt allemaal door de liefdesgevoelens die worden veroorzaakt door twee hormonen: oxytocine en vasopressine.  Als ik seks met iemand heb, wil ik daar meteen een relatie mee. Zelfs als ik die iemand vreselijk vind.  In het hamsteronderzoek krijgt een mannetje een dosis vasopressine toegediend en een vrouwtjeshamster een dosis oxytocine. Ze voelen zich daardoor meteen aangetrokken tot de eerste de beste hamster die ze zien. Volgens Larry Young, een van de onderzoekers, maken mannetjeshamsters zelf vasopressine aan. Dat hormoon zorgt voor territoriaal, bezitterig gedrag. Zonder dit hormoon bindt het mannetje zich dusniet aan het vrouwtje.  Voor de vrouwtjes is het hormoon oxytocine juist heel belangrijk. Het beïnvloedt hun moedergevoelens, bepaalt of ze gehecht raken aan iemand en helpt bij het oppikken van sociale signalen. Bovendien komt er bij hamsters – net als bij mensen – dopamine vrij na de seks. Daardoor voel je je blijer, maar het zorgt in die cocktail van stofjes ook voor een soort nesteldrang.""In de vrouwelijke hersenpan gaat een wervelwind van hormonen rond. Eén daarvan is oxytocine,"" legt Young uit. ""Hierdoor focust het brein op alle sociale signalen van haar seksuele partner: hoe ze eruitzien, hoe ze ruiken of hoe ze klinken.""  Mensen voelen zich zo verbonden na de seks door die dopamine en oxytocine. Na een orgasme komt een bom oxytocine vrij in het vrouwelijke brein, maar ook bij de aanraking van de nek en de borsten, vertelt Young.  De natuur heeft het allemaal weer goed uitgedacht, maar wat is precies de reden dat we deze gevoelens hebben? Young: ""Mensenkinderen ontwikkelen vrij langzaam. Een moeder moet haar kind jarenlang verzorgen. Die emotionele band zorgt ervoor dat de ouders samen blijven en de moeder het kind niet in haar eentje hoeft te beschermen en op te voeden.""  De eerste stap is het vermijden van oogcontact.Een andere mogelijkheid is drugs gebruiken.  Dat is natuurlijk superfijn als je kinderen wilt, maar wat nou als je gewoon wil seksen zonder verdere bedoelingen? Hoe kunnen we die romantische gevoelens tegengaan? Kunnen we onze hormonen zo manipuleren dat we ons niet hechten aan onze one-night stands? Volgens Young is dat geen probleem.  De eerste stap is het vermijden van oogcontact. Langdurig oogcontact kan namelijk leiden tot eendosis oxytocine. ""Iemand in de ogen kijken werkt als een beloning,"" legt Young uit.  Een andere mogelijkheid is drugs gebruiken. Als je met iemand sekst terwijl je aan de drugs zit, kan dat ook het vormen van een emotionele band tegengaan. ""Dopamine zorgt ervoor dat je een geluksgevoel krijgt. Als je drugs gebruikt die dat dopamineniveau al omhoog gooit voordat je met iemand seks hebt – cocaïne bijvoorbeeld – dan komt er door seks minder dopamine vrij,"" zegt Young. In andere woorden, als je flink je neus poedert voordat je met iemand in bed duikt, is de kans kleiner dat je verliefd uit bed stapt.  Alcohol heeft juist het tegenovergestelde effect, maar dat geldt alleen voor vrouwen. ""Mannetjeshamsters werden heel geil van alcohol, maar hadden geen behoefte zich te hechten aan het vrouwtje,"" vertelt Young. ""We hebben het mannetje in een kooi gezet met drie vrouwtjes. Met een daarvan had hij het al een keer vaker gedaan. Als hij nuchter was, koos het mannetje voor dat vrouwtje. Was hij dronken, dan was die emotionele verbinding er niet en koos hij voor een ander."" Voor vrouwtjes werkt het precies andersom. ""Ze voelen juist eerder een band met het mannetje als ze dronken zijn,"" zegt Young.  Soms moet je je overgeven aan de chemische reactie in je hoofd en gewoon lekker seksen.  Volgens het onderzoek is er nog een laatste redmiddel: aan iemand anders denken tijdens de seks. ""Op die manier koppelt je brein het genot dat je voelt aan iemand anders. Dat kan een filmster zijn of iemand die je nooit ziet.""  Als je al deze tips volgt en je voelt nog steeds wat voor degene die naast je ligt; vrees niet. Volgens sekstherapeut Nan Wise is dat een natuurlijke reactie die voorkomt bij alle zoogdieren. ""Die gevoelens worden niet per se opgewekt door de persoon die met je in bed ligt. Ze komen voort uit het feit dat jij aan je trekken komt.""  Mensen zijn geen hamsters. Wij zijn rationeel genoeg om ons te bedenken dat de hormoonbom die af en toe in ons hoofd ontploft niet meteen hoeft te betekenen dat we verliefd zijn. Soms moet je je overgeven aan de chemische reactie in je hoofd en gewoon lekker seksen. Als je toch bang bent dat je aan iemand gehecht raakt, kun je het altijd nog doen met je ogen dicht, terwijl je aan de drugs zit en aan iemand anders denkt.",entertainment
"Dordrecht, 24 juni 2014 – Door globalisering en outsourcing hebben consumenten meer keuzes en kunnen zij aankopen doen tegen lagere prijzen. Dat betekent voor organisaties dat zij hun processen moeten aanpassen. Het verticaal inrichten van de supply chain levert onvoldoende concurrentievoordeel op. Om succesvol te blijven moeten zij leren hoe ze hun supply chain-data op de juiste manier kunnen opslaan, filteren en vervolgens toepassen.  Informatie is van cruciaal belang voor goede besluitvorming. Inzicht in de volledige supply chain van leveranciers, partners en klanten maakt duidelijk welke data nodig is om de juiste beslissing te nemen. Recent onderzoek toont aan dat 87 procent van de supply chain-managers volledig inzicht in en beheer van de supply chain ziet als een grote uitdaging.  Stap 1: Kijk naar het geheel Organisaties houden soms vaste patronen in stand, waardoor het grotere geheel over het hoofd wordt gezien. Zij zouden in plaats daarvan moeten nadenken over welke supply chain-data het waardevolst is voor het bedrijf en hun klanten.  De juiste technologie kan hierbij ondersteuning bieden. Bijvoorbeeld bij het creëren van nieuwe workflows en innovatieve bedrijfsprocessen kunnen bestaande IT-systemen met elkaar worden geïntegreerd. Op deze manier worden de processen die groei in de weg staan vervangen terwijl de bestaande IT-infrastructuur intact blijft.  Stap 2: Werk samen voor meer transparantie Met een complexe wereldwijde supply chain is het vrij onwaarschijnlijk dat alle gegevens over zendingen en logistieke activiteiten binnen de eigen organisatie zijn opgeslagen. Om volledig inzicht te verkrijgen is efficiëntie en samenwerking met handelspartners erg belangrijk. Samenwerking kan worden gestimuleerd door bestaande datastromen te controleren, eventuele problemen in te kaart brengen en technieken in te zetten samen met supply chain-partners.  Stap 3: Blijf alert Als supply chain-datastromen inzichtelijk zijn gemaakt kunnen processen worden geautomatiseerd. Zo kan een systeem meldingen geven over de zwakke plekken in de supply chain. Op deze manier worden zendingen efficiënt beheerd en kan bij verstoringen die invloed hebben op de service level agreements de organisatie direct op de hoogte worden gesteld.  Stap 4: Stimuleer selfservice Het bundelen van informatie uit de supply chain in selfservice-portalen en dashboards biedt meer mogelijkheden voor het beheren ervan. Dit verhoogt de efficiëntie, omdat klanten en andere partners zelf direct toegang hebben tot de informatie die ze nodig hebben. Selfservice via internet is een effectieve manier om kosten te besparen en tegelijkertijd tegemoet te komen aan wensen van klanten en partners. Met deze werkwijze maakt het tevens niet uit waar of wanneer er wordt gewerkt.  Stap 5: Gebruik dashboards Om de juiste zakelijke beslissingen te kunnen nemen is beschikbaarheid van relevante informatie cruciaal. Papieren rapporten, spreadsheets en verouderde schermen voldoen niet meer. Wanneer organisaties eenmaal voldoende inzicht in de supply chain hebben, zijn de moeilijkste stappen al genomen. Daarna is het van belang om deze data toe te passen in dashboards. Aan de hand van bepaalde selectiecriteria kan bijvoorbeeld geselecteerd worden op klant, merk en/of gebruikerstype. Real-time tabellen en grafieken geven vervolgens de status van bestellingen, zendingen en goederenstromen visueel weer.  “Supply chains breiden steeds verder uit”, aldus Evan Puzey, chief marketing officer bij Kewill. “Hierdoor worden hogere datavolumes gegenereerd en is inzicht moeilijker. Door volledig inzicht en het automatiseren van bepaalde processen – zoals mededelingen, beoordelingen, handelingen, adviezen en analyses – kunnen organisaties proactief reageren op eventuele problemen. Dit verbetert de klantenservice, verkleint de risico’s en verhoogt de omzet.”",business
Het Witte Huis heeft zojuist kenbaar gemaakt dat president Donald Trump instemt met het openbaar maken van een zeer omstreden 'memo' over de FBI en het onderzoek naar contacten tussen het campagneteam van Trump en Rusland.,politics
"Het oog van orkaan Irma bereikt vandaag de Amerikaanse staat Florida. 6,3 miljoen mensen, oftewel een derde van de totale bevolking van de staat, heeft de oproep gekregen te evacueren. Koning Willem-Alexander en minister Plasterk bezoeken vandaag Curaçao. Daar worden ze geïnformeerd over de hulp die vanaf Curaçao wordt verleend ten behoeve van de bovenwindse eilanden.",entertainment
"Begin deze eeuw was moord-cijfer twee keer zo hoog  pagina 8 - 9  Amsterdam.  In 2016 zijn in Nederland 110 mensen van het leven beroofd, 10 minder dan een jaar eerder. Daarmee zet de dalende trend door, blijkt uit nieuwe cijfers van het Centraal Bureau voor de Statistiek (CBS).  Van de mensen die afgelopen jaar omkwamen door moord of doodslag, waren er 76 man en 34 vrouw. Sinds het begin van deze eeuw is het aantal geregistreerde slachtoffers gehalveerd, zowel bij mannen als vrouwen. In 2015 kwamen er 120 mensen om door moord of doodslag en dat was het laagste aantal in twintig jaar.  Tussen 2012 en 2016 werden 459 mannen om het leven gebracht, van wie 109 slachtoffer waren van moord of doodslag in het criminele milieu. In vrijwel al die gevallen ging het om een afrekening. Vrouwen waren volgens het CBS zelden slachtoffer van moord of doodslag in het criminele milieu.  Vier op de tien mannelijke slachtoffers van moord en doodslag werden tussen 2012 en 2016 gedood met een vuurwapen. Meer dan een kwart werd omgebracht met snij- en steekwapens. Van de vrouwelijke slachtoffers werd ruim 38 procent omgebracht met een snij- of steekwapen en meer dan 20 procent gewurgd of vermoord door verstikking.  In Amsterdam werden tussen 2012 en 2016 de meeste mensen omgebracht (jaarlijks gemiddeld 20), gevolgd door Rotterdam (jaarlijks gemiddeld 12), Den Haag, Eindhoven en Groningen. (NRC)",entertainment
"Historicus Amanda Kluveld uit haar zorgen in een interview met de Volkskrant vandaag: “Orthodoxe christenen worden in het nauw gedreven.”  De Volkskrant inderdaad. Zij het dan dat het interview vannacht om 2 uur, in het holst van de nacht dus, gepubliceerd werd: dat de Volkskrant een vertegenwoordiger van deze groep in Nederland aan het woord laat is op zijn minst joviaal. Het interview is niet neerbuigend, niet provocerend, maar erg open en op basis van oprechte interesse gehouden.  SGP-senator Diederik van Dijk deelde vandaag een link naar het interview met zijn volgers op twitter:  Elke dag krijgen we hier in Nederland wel te maken met minderheden in eigen land. De vraag, hoe we het deze mensen het meest naar hun zin kunnen maken, speelt wel erg selectief bij de linkse moraalridders. In de links-progressieve hoek zien we een fascinatie voor allerlei invloeden vanuit andere werelddelen. De Amazing Stroopwafels zongen het ooit: “elk gekwetst persoon trekt aan de bel.” Dat was in 1998. Anno 2017 is er nog niet veel verbeterd. Het is er alleen maar beroerder op geworden. De enige groep die altijd provocaties van buitenaf nodig heeft om zich te roeren zijn hierbij de orthodoxe christenen. Van die groep,die zo’n 450.000 mensen telt in Nederland, hebben we geen last. Uitzonderingen daargelaten:  ‘Laten we eerlijk zijn: zoveel problemen hebben we niet met hen. Het is niet zo dat we elke dag in de krant moeten lezen dat een bevindelijk gereformeerde een aanslag heeft gepleegd of rottigheid uithaalt. Ze klagen nauwelijks en ze willen vast ook niet dat ik dat doe. Ze zijn gehoorzaam aan de overheid, maar hun gezagsgetrouwheid is niet onbegrensd. Dat zag je bij de MKZ-crisis in 2001. Toen voelden orthodox-christelijke boeren zich tot het uiterste getergd door een samenloop van omstandigheden: de crisis zelf, denigrerende opmerkingen van minister Brinkhorst van D66 over hun geloof, de preventieve ruiming van vee op Goede Vrijdag en de uitspraak waarmee Els Borst de aanvaarding van de euthanasiewet begroette: het is volbracht. Dat was allemaal wat veel voor de boeren. Zij kwamen in opstand tegen het moreel absolutisme van de seculiere kerk.’  Over moreel absolutisme gesproken: het is niet verwonderlijk dat Alexander Pechtold vorige week Gert-Jan Segers schoffeerde met zijn vooringenomen gesprek. Het christelijke karakter van de CU is dé reden voor die vijandigheid. Dat heeft Pechtold heel helder laten zien door de onderwerpen die hij Segers voor de voeten gooide. Daar was geen woord Chinees bij.  Ik vraag me af hoe het met het christen-pesten zou zijn gesteld als deze groep net zo in het geweer kwam bij het minste of geringste als de hele zieligheidsindustrie van links Nederland. Want eerlijk is eerlijk, de minderheidsgroep die op de minste waardering van ‘progressief’ en ‘tolerant’ Nederland kan rekenen zorgt voor de minste overlast. Dat lijkt mij in de eerste plaats erg vreemd en bovenal oneerlijk. Vraag je me om een voorbeeld? Denk dan nog eens aan die tramconducteur in Amsterdam, die zijn kruisje niet om mocht hebben onder werktijd.  Ik weet nog van vroeger hoe de (linkse) media, schrijvers en cabaretiers vaak tekeer gingen tegen christenen en met minachting over christenen spraken.  Deze media en cabaretiers hebben daar en tegen veel begrip en achting voor de islam terwijl het juist deze islam is die een bedreiging is voor onze westerse waarden/normen/levenswijze. Om over de vele terreuraanslagen gepleegd door moslims nog maar te zwijgen.  En iedereen die het waagt kritisch te praten over de islam word door de media en politieke elite beschuldigd “islamofoob” te zijn of “extreem rechts”. Het is in die kringen taboe om het beestje bij de naam te noemen.  Het is werkelijk bizar te zien hoe de (linkse) media zich ontwikkelend hebben tot grote verdedigers van de islam. Op de publieke omroep is er zelfs Ramadan journaal. Zo gek is het geworden. En dat met onze belastingcenten.  Bij een vorige reactie van mij schreef ik het al: Vervang de woorden “islam” in de woorden “SGP alias poldertaliban”. Zou links het dan begrijpen dat het met moslims nooit wat zal gaan worden? Waarom willen linkse efteling figuren zoveel aandacht en hosanna aan orthodoxe oosterse minderheden geven terwijl een ander orthodoxe gemeenschap compleet door hetzelfde linkse kliek voor gek word gezet? En kom niet met die onzin van: Omdat islamofoben “psychologische schade” toebrengen aan moslims moeten wij ze beschermen terwijl diezelfde links juist jarenlang psychologische schade toegebracht heeft aan orthodoxe christenen. Als christenen roepen “wij willen geen blootposters” of “abortus” en “ik mag geen kruisje dragen op het werk en ik pleit voor meer zondagsrust” dan moeten zij niet bekrompen gaan doen en niet zo gaan mekkeren maar o wee als een moslim wat te mekkeren heeft! Hoofddoeken bij politie? wordt geregeld. Boerkini zwemmen? wordt geregeld. Gescheiden zwemmen? wordt geregeld. Kerststal of kerstboom moet weg? wordt geregeld. Meer Halal producten? wordt geregeld. Moskee specifiek op die plek? wordt geregeld. Aandacht voor ramadan willen geven? wordt geregeld. Niet over de holocaust onderwezen willen worden? wordt geregeld. Speciale bidplaatsen op het werk? wordt geregeld. En zo kan ik wel eventjes doorgaan.  Dat is waar, maar dat is vooral te wijten aan de linksliberale Mengele’s van D66. Zij hebben alles wat christelijk is, onder de guillotine gelegd. Maar zij gingen er ook echt naar op zoek. Net een kruistocht.  De Protestantse Kerk in Nederland zal haar eigen geloof altijd voor de islam stellen, Floris. De historica vermeldt nadrukkelijk dat de islam méér begrijp krijgt dan een orthodoxe vorm van het christendom.  Ik bedoel de kruistocht die D66 al jaren voert jegens alles dat kerkelijk is. Het is bijvoorbeeld ronduit schandalig dat de mislukte burgemeester Pechtold de besprekingen met de ChristenUnie opzettelijk heeft gesaboteerd.  Straks lezen we dat de kerkverband PKN straks een chrisislamitisch gemeenschap gaat worden. De chrislam bestaat echt. Het is een beweging waarvan sommigen denken dat dit het antwoord is op de voortdurende botsing tussen het westen en het midden oosten. Gevaarlijk! Het is de eerste stap naar de wens van de nieuwe wereldorde om een soort wereldkerk te stichten om alle religies bij elkaar te gaan stoppen in een religie. De Bijbel waarschuwt hier voor en christus was er zeer duidelijk over in met wat Hij van plan is met de mensheid. Hij zegt het zelf met deze woorden: “Ik ben de Weg de Waarheid en het Leven, niemand (dus geen mohammeds of boeddha,s) komt tot de Vader dan door Mij” (Joh:14)  De islam is de zelfverklaarde vijand van joden- en christendom, Guus. Lees koran, soera 9. Dan weet je genoeg.  Daar staat onder andere letterlijk in dat Allah de joden en christenen heeft vervloekt (9:30 – 9:33).  Ook wordt ontkend dat Jezus de zoon van god was en dat hij is gekruisigd. Dat is dus de ontkenning van de meest basale essentie van het christendom. In plaats daarvan wordt Jezus gepresenteerd als een ISLAMITISCHE profeet.  En zoiets durft die kleverige slijmslak van een De Reuver te prijzen en te respecteren. Pek en veren voor die verrader van z’n eigen religie en volk.  Het kwam binnen op mijn FB. Ik vond het zo netjes en raak geschreven en sta er geheel achter.  De hele dag van ‘s morgens vroeg tot ’s avonds laat worden we in de media om de oren geslagen met moslims en hun islam. Of we dat nou willen of niet.  Moslims vinden dat ze worden gediscrimineerd. Moslims vinden dat er haat tegen hen wordt gezaaid. Moslims vinden dat ze te weinig kansen krijgen op de arbeidsmarkt. Moslims vinden dat er te weinig naar ze geluisterd wordt. Moslims vinden dat hun geloof te vaak in een negatief daglicht wordt geplaatst. Moslims vinden dat zij niet serieus genomen worden. Moslims eisen respect.  Maar waarom zou ik in hemelsnaam begrip, laat staan respect, moeten opbrengen voor gecultiveerde domheid? Voor volstrekt willekeurige krankzinnige gebruiken en regeltjes? Voor de inherente onderdrukking van vrouwen en homo’s? Voor ingebakken kindermisbruik? Voor agressie en machogedrag? Voor mohammedanen die elkaar in het Midden-Oosten elke dag weer de hersens inslaan? Een derde deel van alle moslims wereldwijd, ongeveer half miljard mensen, bestaat uit extremisten. Zij vinden dat je iemand mag vermoorden als hij of zij besluit niet langer in Allah te geloven en uit de islam te treden.  Ons hele leven wordt tegenwoordig beheerst door gezeik met de islam, gejammer over en door moslims, gezanik over en met Marokkanen, gezeur over en van Turken. Dit slokt de media helemaal op. Non-discussies over of iets halal of haram is. Over wat wel en niet mag tijdens ramadan. En hoe niet-moslims zich dan dienen te gedragen om respect te tonen. Over het gejengel van de islamitische gebedsoproep (azaan) en of we die in de publieke ruimte moeten toestaan. Of er speciale gebedsruimtes voor moslims moeten worden ingericht in openbare gebouwen. Welke muziek je wel of niet mag luisteren als moslim. Of mannen vrouwen de hand mogen schudden, ja of nee. Of sharia-rechtspraak ook in het Westen kan worden ingevoerd voor moslims. Wat de imam ergens van vindt, van ingegroeide teennagels tot ruimtevaart. Of Islamitische Staat, de Taliban, Al Qaida, Boko Haram en al die andere islamitische terreur¬organisaties nou wel of geen exponenten zijn van de islam. Of de islam moet worden onderwezen op openbare scholen. Of het uitbetalen van rente is toegestaan. Of vrouwen gescheiden moeten zwemmen of niet. Of het presenteren van onwelgevallige uitslagen van enquêtes onder moslims, nou wel of niet stigmatiserend is. Of imams die joden en homo’s dood wensen wel of geen haatpredikers zijn. Of moslims Westerlingen ‘Fijne Kerstdagen‘ mogen wensen of niet. Gedram over de bouw van megamoskeeën overal in Nederland, zo groot en zo veel mogelijk. Ga maar door. De waanzin houdt niet op.  Je komt niet meer toe aan leuke dingen, zoals muziek, film, literatuur, kunst, hersengymnastiek, wetenschappelijk bespiegelingen, filosofische overpeinzingen, onbelemmerde humor, open gedachtewisselingen, enzovoort, enzovoort. Kortom: de zaken die het leven verrijken en mooi maken. Nee, de hele dag worden we met moslims en hun islam geconfronteerd. Meestal in negatieve zin, met dood, verderf, criminaliteit, misbruik en geweeklaag. Vaak vanwege trivialiteiten in en rondom de islam. En regelmatig in geforceerd positieve zin, omdat het mainstream journaille het tot hun taak rekent om moslims en de islam zoveel mogelijk in een gunstig daglicht te plaatsen. Ter compensatie van al het eerdergenoemde slechte nieuws.  Dit alles maakt mij enorm islam-moe. Ik heb het helemaal gehad met dat eeuwige gejeremieer en die voortdurende exclusieve focus op moslims als zogenaamde ‘slachtoffers’ van onze Westerse maatschappij.  Hou toch op!  Iedereen die zich een beetje schikt krijgt hier meer kansen dan waar ook ter wereld.  Ik wil eigenlijk helemaal geen tijd verspillen aan die geïnstitutionaliseerde achterlijkheid. Maar ik moet wel, want het dringt zich aan mij op, op een agressieve dominante manier, in de media, op internet, in de samenleving. Het beukt op je in, dag na dag, week na week, maand na maand, het hele jaar door. De enige manier om je hieraan te onttrekken is je volledig af te sluiten. Ik luister en kijk al nauwelijks meer naar de publieke omroep. En de nieuws- en actualiteiten¬programma’s van de commerciële omroep zijn al niet veel beter. Ik betrap me erop dat ik steeds minder kranten lees. In de mainstream media is eenzijdigheid troef. Ik voel me geestelijk gegijzeld. Nederland en de rest van Europa worden steeds minder vrij. Elke dag wordt ons geïnstrueerd hoe we moeten denken over moslims en de islam. Een open samenleving die zich voortdurend moet aanpassen aan de eisen van één groep is geen open samenleving meer. Nog een paar decennia en het vrije Westen is dood. Ten prooi gevallen aan één groep eeuwig verontwaardigde relatieve nieuwkomers, die eisend en jammerend door het leven gaan. Een bevolkingsgroep die nog altijd groeit. Een verongelijkte groep die haar stempel op de Westerse wereld wil drukken. Koste wat het kost. Liefst zo luidruchtig en opzichtig mogelijk. Ik zie het somber in. Welkom in de toekomst van Europa!  Linkse politici, cabaretiers en linkse media zijn al decennialang christenen aan het demoniseren. Zeg je iets over kwade zaken binnen de islam ben je een racist/nazi en wordt men als partij buitengesloten. Rutte en Pechtold aan het roer. Christenmoordenaars kunnen meteen asiel krijgen in Europa.Welkom.welkom, welkom. Huisje boompje en beestje staan voor u klaar. Met dank aan Europese christenen.  Russisch-orthodoxe aartsbisschop: Over 30 jaar zal Europa islamitisch zijn  (Door: Lorainne Caballero – Vertaling: E.J. Bron)  In de komende drie decennia zal Europa islamitisch worden en christenen zullen zich bang voor vervolging moeten verbergen, waarschuwde de Russisch-orthodoxe aartsbisschop. In een interview met de tv-zender “Soyuz TV” waarschuwde de Russische aartsbisschop Dmitri Smirnov (foto) ervoor dat er niet veel tijd meer zou resten voor de christelijke beschaving tot haar ondergang. Hij voorspelde dat de islam in de westelijke wereld zou heersen, omdat de moslims alles geven in hun strijd voor datgene waarin zij geloven. Maar de mensen in het Westen zouden gewoon te moe zijn om net zo te handelen.  “Er rest nog maar weinig tijd tot de dood van de complete christelijke beschaving. Enkele decennia, misschien 30 jaar, misschien zullen het in Rusland 50 jaar zijn, maar niet langer”, zei Smirnov tegenover de Russische tv-zender “Soyuz TV”.  De Russische aartsbisschop voegde er aan toe dat de christenen vervolgd en over heel Europa verspreid ondergronds zouden leven en in kleine groepen bij elkaar zouden moeten komen. Het agentschap Interfax-religie bericht dat Smirnov gezegd zou hebben dat Mohammed nu al de meest populaire naam zou zijn voor Britse baby´s.  “Over dertig jaar zal Europa islamitisch worden en zullen de christenen in een soort ondergrondse leven”, voegde Smirnov er aan toe.  De waarschuwing van Smirnov dat de islam in Europa het christendom zou overvleugelen, komt overeen met een onderzoek van het Pew Research Center, dat in het begin van het jaar werd gepubliceerd. Het resultaat van dit onderzoek was dat de islamitische bevolking in Amerika en Europa significant zal toenemen in de komende vijftig jaar, aldus de Britse krant “The Sun”.  Over 50 jaar, aldus Pew, zal de islamitische bevolking met ongeveer 73% toenemen, waaraan de moslims in Europa aanzienlijk zullen bijdragen. Deze trend zou kennelijk versterkt worden door de bevolkingsgroei in Indonesië, Pakistan, Bangladesh, India en andere landen.  De christelijke bevolking echter zou in dezelfde periode met slechts 35% toenemen.  De komende groei van de islam ligt er gedeeltelijk aan dat vrouwen in landen met een islamitische meerderheid gemiddeld 3,1 kinderen baren, terwijl vrouwen van andere geloofsrichtingen 2,3 kinderen baren. Bovendien zou Groot-Brittannië het land zijn dat het meest tolerant is tegenover moslims.  Geen medelijden met de christenen zolang ze op hun eigen slagers blijven stemmen. Sterker nog ik heb een pittige hekel aan (een groot deel van) de NL’se christenen die o zo met zichzelf ingenomen zijn, o zo solidair, o zo voor open grenzen en o zo (bewust) blind voor alle negatieve gevolgen van de massa-immigratie uit N-Afrika, M-Oosten en Centraal Azië. Het CDA blijft geld weg scheppen naar dictatoriale regimes, blijft 100% aachter de grenzenlozen van de EUSSR staan, zijn het keuteljongetje van Frau Merkel en blijven halsstarrig wegkijken. Christenen zijn jarenlang aan de macht geweest terwijl wijken onleefbaar werden en overal ter wereld echte christenen werden afgemaakt. Christenen hebben decennialang weggekeken zodat nu zelfs kinderen op popconcerten worden afgemaakt. Christenen hebben nog nooit 1 les geleerd van Londdon, Madrid, Bataclan, Beslan, Brussel, Manchester, Orlando ad infinitum. En christenen blijven stemmen op christen hatende partijen als de CU terwijl ze verduveld goed weten dat ze de poorten voor de religieuze slagers wagenwijd openhouden. Nee, de meeste christenen (waaronder de Paus en alle Trou dominees) vormen een groot gevaar voor mijn geliefden. En ook deze slachtpartij op deze Koptische christenen, het zoveelste bloedbad op deze christenen zal de Farizeeërs die zich in NL op volstrekt valse gronden christen durven te noemen niet afbrengen van hun drang tot zelfvernietiging, zal geen deuk slaan in hun ego’s. Nope Ze zullen gewoon met hun uitgestreken verwaande smoel weer op de CU stemmen en het zelf islamiserende Trouw en NRC lezen. Kijk mij eens deugen. De Kijk Mij Eens Deugen-christen geen he-le-maal geen *uk om het leed van dode christenen en verweesde kinderen in andere landen. Die hebben het veel te druk met het vernietigen van Europa en elkaar op de schouder roffelen. Veel te druk met het uitrollen van de rode loper voor de Open Grenzen eloten van de EUSSR en de islamisten. Ik heb veel respect voor de Koptische christenen die ondanks de dagelijkse bedreigingen en moordpartijen op een of andere manier weten stand te houden. Diepe bewondering Ik voel echter een diepe minachting voor (de meerderheid) van de NL’se wegkijkchristen. Jezus beschermde de zwakkeren en trotseerde het totalitair regime NLse christenen laten de beesten los op de zwakkeren los en heulen met het totalitair regime.",other
"Zaterdag, 4 november 2017 om 09:51  Wesley Sneijder heeft nog altijd geen punt achter zijn interlandloopbaan gezet en bondscoach Dick Advocaat is ook niet van plan om dat voor de 132-voudig Oranje-international te doen. Volgens het Algemeen Dagblad belde de bondscoach van Oranje deze week met de middenvelder van OGC Nice en kreeg hij 'een getergde maar ook gemotiveerde' international aan de lijn.  Het dagblad verzekert dat Sneijder de bondscoach erop wees dat hij er de laatste keer niet bij was 'en pak 'm beet Virgil van Dijk na één clubwedstrijdje in drie maanden wél'. Dat ergerde Sneijder, de man van 132 interlands en zes eindtoernooien. Nu zit hij wel bij de selectie, voor twee feitelijk nietszeggende interlands.  ""Sneijder heeft de laatste vier wedstrijden bij Nice weer gespeeld, dus ja... Ik ga niet voor hem beslissen hoe of wanneer het eens eindigt als international. Dat is aan hemzelf"", zo benadrukt Advocaat. Arjen Robben zette na de kwalificatiecyclus voor het misgelopen WK in Rusland een punt achter zijn interlandcarrière, maar Sneijder zou zelfs volgend jaar zomer nog willen deelnemen aan een eventuele zomerstage van Oranje.  Van dijk is in dit oranje van een veel grotere waarde dan een Sneijder in de nadagen van zijn carrière. Los daarvan moet er niet gezegd worden door de bondscoach dat wedstrijdritme een voorwaarde van selecteren is.  Doe jezelf een plezier en stop na deze 2 afscheidswedstrijden. Een nieuwe generatie is aan de beurt. Al is het geen generatie van wereldniveau. Gelukkig hebben ze nu tijd om een passend systeem te vinden wat wel werkt bij deze groep. Dus de Nederlandse school een generatie overboord gooien.  Nou wat mij betreft slaan we een generatie over en houden we nog even vast aan de jongens als sneijder, huntelaar, robben (helaas gestopt, zou nog steeds de beste zijn!).. jongens die zich wél op het hoogste niveau hebben bewezen. Die gasten zijn op 40 jarige leeftijd nog steeds beter dan wat er bij de huidige generatie rondloopt.  Wat kraam jij nou onzin uit. Sneijder moet echt per direct stoppen, die man begint zielig te worden. Wilt alleen maar zo veel mogelijk interlands zodat zijn record moeilijk afgepakt kan worden. Snel weg met hem aub  Of hij is gewoon trots op het feit dat hij voor z'n land mag uitkomen? Dat hij t Wilhelmus mag meezingen in grote stadions? Wat boeit hem dat record nog nu hij het heeft? Mensen zouden Sneijder juist moeten waarderen dat hij door wil gaan tot het einde!  Ik geloof daar niks van. Hij kwam zelfs een tijdje geleden helemaal uit Istanbul waar die een wedstrijd had gespeeld naar het NL elftal voor een onzin wedstrijd om ff in te vallen. Die man geilt op dat record verder te verstevigen. Hij loopt alleen maar andere spelers in de weg.  Ben het helemaal met je eens MrGarrison. Al die oude interlandgeile voetballers hebben geen meerwaarde, sterker nog, ze lopen in de weg. Ze lijken maar niet te accepteren dat ze echt niet meer op het niveau mee kunnen maar dat wordt dan ‘winnaarsmentaliteit’ genoemd.  Wat een jankerd zeg. Van Dijk is ook wel een pak jonger haha. Sneijder moet accepteren dat het einde redelijk snel aan het naderen is en dat is de grootste nachtmerrie van elke grote voetballer die veel voor het voetbal betekent heeft.  Ik vind je argumentatie een beetje zwak. Los van de kwaliteiten van de in dit genoemde artikel vind ik persoonlijk wedstrijdritme belangrijker voor een jongere speler dan een gelouwerde oudere speler. Een oudere speler kan makkelijker een prestatie neerzetten zonder wedstrijdritme dan een jongere. Er zijn veel topvoetballers die in hun nadagen meerdere wedstrijdjes op de bank zitten, maar als ze invallen over het algemeen goed presteren. Nu kan je in deze kwestie beter zeggen dat Virgil van Dijk dusdanige kwaliteiten heeft dat wedstrijd ritme minder belangrijk voor hem wordt geacht en daarnaast dan van Dijk helemaal geen concurrent is voor wesley, dus dat ze niet geselecteerd hoeven te worden op dezelfde gronden  Maar Sneijder heeft dat juist niet. Zie zijn periode bij Inter. Toen hij naar Galatsaray vertrok had hij het daar in zijn eerste seizoen harstikke moeilijk omdat hij dat seizoen ervoor bij Inter nauwelijks nog aan de bak kwam. Er werd toen zelfs nog aan zijn wk deelname getwijfeld. Dat hij zich herpakt heeft is ook aan te prijzen maar bewijst wel dat Sneijder veel moeite heeft om weer fit te worden na een lange tijd niet gespeeld te hebben. Op dat moment was hij trouwens nog maar 29. Ook dit seizoen heeft Sneijder niet veel gespeeld bij Galatasaray waardoor hij weer met een conditionele achterstand bij Nice binnenkwam. Bovendien zeg je ook nog invallen. Dan is het altijd wel wat makkelijker om een prestatie neer te zetten als je condtioneel achter loopt.  Houd je bij de feiten. Dit seizoen heeft hij inderdaad niet bij Gala gespeeld, omdat hij bij Nice onder contract staat.  Je zal dus vorig seizoen bedoelen, waar hij gewoon 28 keer in de competitie heeft gespeeld van gemiddeld 75 minuten per wedstrijd! In totaal speelde hij 33 van de 41 mogelijke wedstrijden voor Gala, dus je bazelt maar wat.  Jankerd? Hij heeft gewoon een valide punt. Als je de ene speler niet selecteert omdat hij op de bank zit maar de ander die maanden lang niet heeft gespeeld vanwege een blessure wel, ben je aan het meten met twee maten.  Zie mijn bovenstaand punt. Het kan ook overigens zijn dat Sneijder al wordt afgeschreven. Ook leeftijd heeft hiermee te maken. Zie Tete vorig jaar. Die gast speelde amper maar kon wel zonder veel moeite meedoen in een halve finale van de El. Vergelijk dat dan met Heitinga. Sneijder moet accepteren dat het gedaan is. En juist van een speler van zijn kaliber verwacht je dit soort uitspraken toch niet.  Het is gedaan? Dan zal ik toch de wedstrijden van Oranje nog maar eens terugkijken. Het is niet bepaald zo dat Sneijder zoals Strootman een dergelijke wanprestatie levert waardoor we weer eens kansloos achterkwamen.  Met Strootman is het gedaan in Oranje in mijn ogen. Blijkbaar is dat dus niet leeftijdsgebonden.  Maar als we weer eens met een kansloos jong elftal verliezen missen we gogme en volwassen spelers zeker? Zo kan je altijd overal wel over zeuren. De man is 33 en speelt bij z'n club, het is geen bejaarde ofzo.  Wesley stop er gewoon mee joh. Je kan het tempo niet meer aan. Gun jezelf nu nog een mooi afscheid. Je hebt je diensten al bewezen. Laat je carrière niet als een nachtkaars uitgaan zoals Rafael nu nog aan het prutsen is. Ook al is dit niet bij t Nederlands elftal.  Mooi om te zien dat hij nog zo gemotiveerd is om voor Oranje te spelen. Maar de tijd is aangekomen om aan de toekomst te bouwen, en ik zie niet in hoe het oproepen van Sneijder daar bij helpt. We hebben dit voetbalseizoen geen wedstrijden meer die er om doen, geef de jongere jongens een kans nu, en bouw aan een team voor de toekomst. Hoop dat de volgende bondscoach hier mee bezig gaat, Advocaat blijkbaar niet. Wesley enorm bedankt voor wat je allemaal hebt gedaan voor ons Oranje, maar het is nu mooi geweest.  Ik heb zo het idee dat Wesley nu is geselecteerd om officieel afscheid te nemen. Zou ook een prima moment zijn zo met vriendschappelijke wedstrijden op het programma en de eerstvolgende wedstrijd die er wel om gaat pas over een klein jaar is. Met zijn staat van dienst, ongeacht hoe er nu over hem gedacht wordt, verdient hij wel een waardig afscheid bij Oranje  Is Wesley nou echt zo dom? Je gaat je eigen situatie toch niet vergelijken met het wel oproepen van een verdediger??? Van dijk was gewoon nodig met alle slappe hap achterin. Wesley is een middenvelder en daar hebben we zat van. Dat snapt ie toch zelf ook wel? Als je dan toch moet zeiken pak dan een middenvelder maar ga niet over een verdediger beginnen.  Ik hoop dat Sneijder zich wel realiseert dat z'n carrière bij oranje er op zit. We gaan niet naar het WK en voor de nieuwe kwalificatie denk ik toch niet dat hij nog in aanmerking komt. Ik kan me niet voorstellen dat we in het najaar van 2018 Sneijder nog gaan gebruiken.  Bullshit verhaal, maar onze statische sneijder, die zijn top 6 jaar? geleden had, moet zelf gaan besluiten dat hij het stokje over moet dragen. Hij, vdvaart en robben waren de grote motivators, maar dat is uitgegroeid naar afgunst richting andere spelers na de successen. Reset button, verjongen, back to basics en hard werken om elke wedstrijd punten te pakken met spelers die hard willen en kunnen werken. Geen showboaters, maar gewoon practische voetballers  Over twee jaar is hij er toch niet meer bij. Hij heeft het laten afweten tegen Frankrijk en werd steeds van de bal afgezet. Hij is niet meer die speler op het middenveld die op internatiool niveau meekan  hier zie je weer dat een telefoontje van een ""getergde Sneijder"" meer invloed heeft , dan scouten naar teamspelers en talenten voor de toekomst voor het Nederlands elftal. Misschien moet Wiegman toegevoegd worden voor het creëren van een team i.p.v. individualisten die nog altijd denken dat ze een jonge hond zijn, maar dat helaas niet meer zijn.  Je moet inloggen om te reageren. Heb je nog geen account? Dan kun je je gratis registreren.Inloggen  Wesley Sneijder heeft nog altijd geen punt achter zijn interlandloopbaan gezet en bondscoach Dick Advocaat is ook niet van plan om dat voor de 132-voudig Oranje-international te doen. Volgens het Algemeen...Lees verder",entertainment
"Onze hoofdstad heeft het er maar druk mee: naast Sylvana Simons voor BIJ1 en Annabel Nanninga voor Forum voor Democratie, heeft de protestants-christelijke SGP straks óók een powervrouw als lijsttrekker. De 24-jarige Paula Schot gaat er de gemeentelijke kar trekken.  Pas enkele jaren geleden ging de SGP door de knieën en besloot de partij ook vrouwen toe te zullen laten tot kieslijsten. Tot mondde in 2014 uit in het lijsttrekkerschap van Lilian Janse in Vlissingen, die daar een zetel wist te veroveren. Maar ook de gemeenteraadsverkiezingen van 2018 bewijzen dat dit geen eenmalige aberratie is geweest: ook in 2018 verschijnen er voor de SGP weer vrouwen op het toneel. En in een in het oog springende plaats: Amsterdam.  De 24-jarige Paula Schot zal daar de lijst van de oudste politieke partij van Nederland aanvoeren:  “Paula Schot (24) wordt de lijsttrekker voor de SGP in Amsterdam. Zij wordt daarmee de tweede vrouw ooit die namens de streng-christelijke partij een lijst aanvoert bij gemeenteraadsverkiezingen.  Het is de eerste keer dat de SGP in Amsterdam meedoet bij de gemeenteraadsverkiezingen, zoals de kleine orthodox-christelijke partij dit jaar in meer gemeenten debuteert. De kans op een zetels is klein: daarvoor waren bij de vorige raadsverkiezingen 6000 stemmen nodig. Bij de landelijke verkiezingen van 2016 stemden bijna 700 Amsterdammers op de partij.”  Wie Paula Schot ziet, zou vermoedelijk niet direct SGP-sympathieën bij de vrouw vermoeden. Ze heeft lang blond haar en draagt (getuige haar Facebook-pagina) graag fleurige kleding. Foto’s met zwarte kousen of donkere gewaden zijn er niet te bekennen. Bovendien geeft ze op Twitter aan graag wijn te drinken en plaatst er foto’s hoe te zien is hoe ze bourgondisch toast met kaas wegwerkt.  Toch is ook de conservatieve SGP-signatuur bij Schot zichtbaar: ze werd geboren in Zeeland en was tijdens haar studietijd lid van een christelijke studentenvereniging. Ze is jong getrouwd en heeft .meegedaan aan EO Zingt. Ze is de belichaming van de moderne SGP’er: van buiten modern, maar van binnen oer- en oertraditioneel  Maar of ze straks een plekje krijgt in de Amterdamse gemeenteraad? Het lijkt er helaas niet op. De SGP is nooit goed vertegenwoordigd geweest in Amsterdam, en zelfs de opvallende keuze voor een jonge, hippe vrouw betekent nog steeds dat de partij het stemmenaantal moet vertienvoudigen. Bovendien moet Schot zich staande gaan weten te houden tussen kanonnen als Sylvana Simons en Annabel Nanninga, terwijl GroenLinks en D66 een strijd uitvechten om de grootste partij van de stad te kunnen worden.  Mooi frase Jan, zij het dat het licht zich niet door poortwachters laat bewaken. Kennelijk moet er nog heel wat water door de Rijn langs de Apothekersdijk voordat de kinderlijke gehoorzaamheid kan worden bevat.  Overigens is de politiek in het geheel een typisch mannenbolwerk. In de Tweede Kamer zijn mannelijke parlementariërs nog steeds verreweg in de meerderheid. Ook is het tekenend dat in de geschiedenis van het koninkrijk, nooit een vrouw het ambt van de Voorzitter van de Ministerraad dan wel de minister-presidente heeft bekleedt. En was Hennis niet de eerste vrouwelijke minister van Defensie?  Hou op met deze onzinnige opmerkingen. A-Religieus zijn is ook manier van leven. Gezien je opmerking over rekenen en natuurkunde, weet je niet eens je geschiedenis. Uit welke traditie komt wetenschap voort? Juist, uit het christendom, dankzij Thomas van Aquino hebben wij onze hoogstaande wetenschap. De laatste eeuw hebben we God uit de wetenschap verbannen. Maar de oorsprong en fundatie is christendom. En dat zal jij nooit meer veranderen. Denk daar maar aan als je een openhart operatie ondergaat! Dankzij het Christendom, dankzij Thomas!  Atheïsme is een Niet-geloof. Zo, je hebt jezelf ook tot een religieuze gek bestempeld. Immers jij gelooft in niets. Wetenschap is heel wat anders dan filosofie, vriend. Systematisch denken is rationaliteit. Dat wordt gebruikt in de wetenschap om te komen toe hoe iets werkt. Wetenschap is het zoeken van evidentie! Stelling: je hebt een hartoperatie nodig en je mag kiezen. Mekka of Rome. Wat kies je dan? En waarom? Wanneer zijn de 1e anotimische lessen gehouden? Kannibalisme? Ach, man hou op, kom maar met bewijs. Jou praten is al 2000 jaar oud.  Los daarvan Paskwal, had ik het er over dat christelijk rekenen enz. niet bestaat. Rekenen is rekenen, daar zit geen religieus aspect aan. En het is een misdaad dat weerloze kinderen op een ‘bijzondere school’ gehersensoeld worden met onbewijsbare sprookjes.  Atheïsme is een Niet-geloof, ook een sprookje. Evolutie is ook onbewezen en ongegrond sprookje en is pas 150 jaar een theorie. Iets uit niets kan namelijk niet. En toch wordt die leugen geleerd aan alle kinderen. Ik vertrouw liever op geschriften (bewezen) dat ze 6000 jaar oud zijn.  In de Index met wereldsteden met de beste vooruitzichten scoort Amsterdam opmerkelijk goed en staat op de 8e plek. En de elfde plek op de ranglijst van ‘best leefbare’ wereldsteden. Goed bestuur zullen we maar zeggen  Nederland is het land van de koopman en de dominee. Als koopman nemen we deel aan de EU om te handelen en als dominee behoren we tot de waardegemeenschap van de lidstaten met een (grotendeels) christelijke traditie.  We moeten gewoon realistisch zijn. Een Nexit helpt ons land geen steek verder. De EU is weliswaar verre van perfect in de huidige vorm, maar niettemin het beste wat wij thans voorhanden hebben.  @ Zout. Nee, écht niks van dat negroïde typje gehoord. Ik zat ff de foto te bekijken boven een ander artikel met S.S. en één van haar kandidaten. Ik heb die kandidaat eens goed bekeken, een z.g. psychiater, maar ik denk toch écht dat we hier te maken hebben met miss Piggyland 2017.  ‘’zwarte kousen of donkere gewaden’’ dom stereotype beeld. Gemaakt door mensen die zich nimmer verdiept hebben in de geschiedenis van Nederland. Het christendom is alles behalve zwart. Het christendom zegt zelfs : het akelige zwart  Zij zal zeker nooit spreken met de woorden van President Donald Trump over “shit hole countries” daar ga ik vanuit. Wat dat betreft zal de toonzetting anders zijn. (Trump op z’n best in de Telegraaf)…..",politics
"Dit is het laatste Premium artikel dat u gratis kunt lezen. Tijd voor een abonnement!  premium  Foto: Politie  Vandaag, 13:14 Onze Redactie  DEN HAAG - De politie is op zoek naar de man die in de nacht voordat de 85-jarige Ans van der Meer dood in haar woning werd gevonden, geld opnam met haar pinpas. De politie vermoedt dat hij betrokken is bij haar dood.  Ans van der Meer werd op vrijdag 30 juni gevonden in haar woning aan de Louis Davidsstraat in Den Haag. Die dag zou ze meegaan met een uitje van een ouderenvereniging, maar omdat ze niet kwam opdagen, werd alarm geslagen volgens Omroep West. De politie deed onderzoek en concludeerde dat de dame door een misdrijf om het leven is gekomen, vermoedelijk donderdag de 29e.  Daarnaast ontdekken rechercheurs dat er vlak voor de vondst, meermaals door dezelfde man is gepind met haar pinpas. Op beelden is te zien dat hij zijn gezicht probeert te bedekken of soms zelfs een plastic tas voor de camera houdt.  De man die te zien is op beelden in het opsporingsprogramma Team West is goed vermomd. Zo draagt hij een zonnebril, een pet en en sjaal. Toch hoopt de politie met het vrijgeven van de beelden, dat mensen de verdachte herkennen.  Daarnaast heeft de politie in overleg met het Openbaar Ministerie een sms-bom gestuurd naar mensen die in de nacht van 29 op 30 juni in de buurt van Pijnacker waren. Nadat er donderdag een transactie plaatsvond aan de Kerklaan in Wateringen, vonden er op vrijdag twee transacties plaats in Pijnacker. De politie meldt niet hoeveel geld er is opgenomen.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",entertainment
"De selectie van PSV werkt vandaag de eerste training van het nieuwe voetbalseizoen af. Denk jij dat de Eindhovenaren kampioen worden?  Ja  Nee  Zaterdag opende de nieuwe Eftelingattractie Symbolica: Paleis der Fantasie de deuren. Symbolica trok op de eerste dag zo'n 15.000 bezoekers. Is zo'n nieuwe attractie ook voor jou aanleiding om extra snel naar de Efteling te gaan?  Ja, spannend zo'n nieuwe attractie!  5%  Ach, ik zie het wel als ik weer een keer naar de Efteling ga. Ik ga er niet speciaal eerder voor naartoe",entertainment
"UTRECHT - “Het wordt vanavond een mooi feestje op de introductieweek in Utrecht.” Ward van der Schoot uit Breda gaat flink vieren dat hij wiskunde gaat studeren. Niet in Utrecht, maar in Engeland. De 18-jarige studiebol hoorde donderdag dat hij is toegelaten op de prestigieuze University of Cambridge.  De toekomstig student had zich voor de zekerheid ingeschreven op de Universiteit Utrecht. Ook daar is hij toegelaten, maar aan de studie zal hij niet meer beginnen. Wel is Ward deze week in de stad te vinden omdat hij zich had opgegeven voor de Utrechtse Introductie Tijd (UIT).  “Ik ben deze week wel ingegaan met het idee van: ‘hier ga ik studeren’. Maar het was wel echt plan B. Ik wilde gewoon heel graag naar Cambridge. Dus ik ben hartstikke blij dat het gelukt is”, vertelt de Bredanaar.  Zeven tienenWard wilde zo graag naar de universiteit in Engeland dat hij zelfs niet tevreden was met de zes tienen op zijn eindexamenlijst. Een negen voor Natuurkunde vond hij niet voldoende en dus deed hij een herkansing om er een tien van te maken. Wat ook lukte.  “Misschien dat ik met die zes tienen ook wel was toegelaten, maar ik vond het toch fijn. Vanochtend kreeg ik te horen dat ik de toelatingstest heb gehaald en ben aangenomen”, zegt hij. En met deze score is hij wél tevreden. “Je moest 72 van de 120 halen. En ik heb 85 gehaald.""  Hij wordt dus student wiskunde. “Het moeilijkste van het moeilijkste. En dat kan alleen op Cambridge. Ik vind het gewoon heel leuk. Ik zie wiskunde als een soort puzzeltje en als je het goed doet, kun je het altijd stap voor stap oplossen.”  Zin inHij heeft heel veel zin om aan zijn avontuur in het buitenland te beginnen. “Nu ben ik alleen nog voor de gezelligheid in Utrecht. Ik heb nu ook nog een maandje langer vakantie. Ik begin in oktober in Engeland en ga daar eind september naartoe. Ik krijg een kamer op de campus.”",business
"LUYKSGESTEL - De 75-jarige bewoner van het huis in Luyksgestel waar zondagochtend een auto naar binnen reed, is overleden. Dat meldt de politie zondagavond. Het slachtoffer is Harrie van der Heijden, een bekende in het dorp.  Het ongeluk gebeurde rond half acht, op de hoek van het Boscheind en de Lommelsedijk. De auto reed dwars door de buitenmuur de slaapkamer van de man in. Het slachtoffer kwam vervolgens onder de auto terecht.  Hij werd met een ambulance naar een ziekenhuis in Tilburg gebracht. Daar overleed hij aan zijn verwondingen.  Veel bekenden van Harrie kwamen zondag een kijkje nemen bij de ravage aan het huis. ""Heel Luyksgestel kent Harrie."" Ook was hij een groot fan van het voetbal en ging hij daar graag met vrienden kijken.Onduidelijkheid over bestuurderIn de auto zaten een man (26) en een vrouw (40) uit Letland. Zij zijn aangehouden. Het is nog niet duidelijk wie de auto bestuurde. De man had 3,5 keer te veel gedronken. Bij de vrouw is in het ziekenhuis een bloedtest gedaan. Daarvan wordt de uitslag later bekend.",entertainment
"Het wemelt alweer van de 'vriendinnetjes' van Holleeder, zoals ook gedurende zijn afpersingszaak.  Zo kwamen Cor van Hout en hij aan de bezittingen op de Wallen doordat Holleeder en een vriendinnetje op een terras zaten van een zaak van de weduwe van 'Zwarte Joop' de Vries.  Die liet zich ontvallen dat ze 'het zó zat was' dat ze afwilde van de Casa Rosso, de Bananenbar, café Torenzicht, het Seksmuseum, twee gokhallen en 'twee pandjes'. Holleeder zei dat hij wel iemand wist die het wilde kopen.  Zonder dat iemand wist dat Cor van Hout en Holleeder er achter zaten, en dat het om losgeld en drugsgeld ging, kochten zij via 'De Bouwvakker' Rob Grifhorst alles op.  Holleeder stelt dat het losgeld dat Cor van Hout en Holleeder hadden, uiteindelijk inderdaad in een cocaïnelijn in Zuid-Amerika is geïnvesteerd.  De opbrengst van de drugshandel heeft dat geld weer bij 'de vijfde Heinekenontvoerder' Rob Grifhorst terecht laten komen. Grifhorst, 'de Bouwvakker', zal volgens Holleeder 'ongetwijfeld hebben gedacht dat het om drugsgeld ging'.  Grifhorst is in 2014 overleden, dus hem kunnen de rechters niets meer vragen.  Rob Grifhorst moest wel meewerken aan het beleggen van het geld, omdat Cor van Hout hem volgens Holleeder onverwacht had betrokken bij de Heinekenontvoering door hem bij de loods waar zij zaten opgesloten 'door een gaatje te laten kijken', waardoor hij Heineken en Doderer vastgeketend zag zitten.  8 februari 2018, 10:59  Waarom wil Holleeder geen namen noemen van mensen die zijn relaas zouden kunnen bevestigen? ""De vorige keer, voorafgaand aan het begin van de Kolbakzaak (Holleeders afpersingszaak ruim een decennium geleden) had ik op televisie gezegd dat ik openheid van zaken zou geven. Daags voor het proces schoten ze hier (in de bunker) twee granaten naar binnen, toch? Mensen hebben grote belangen.""  VastgoedhandelaarHolleeder noemt toch wel, 'na lang nadenken' de identiteit van de man die hem op zijn vlucht na de Heinekenontvoering eens van Frankrijk naar Nederland bracht. Hij is inmiddels overleden, het zou gaan om de vader van de vrouw van vastgoedhandelaar Leen B.  Dat verbaast de rechters en de officieren van justitie.  Aanklager Lars Stempher: ""U is vaak gevraagd bij de onderzoeksrechter om achter gesloten deuren namen te noemen. Waarom heeft u dat toen niet gedaan als u mensen wilt beschermen? Dan hadden niet alle media het gehoord.""  Advocaat Sander Janssen: ""Ik krijg wel een beetje een damned if you do, damned if you don't-gevoel. U vraagt steeds om namen, nu noemt mijn cliënt een naam en dan is het ook weer niet goed.""  8 februari 2018, 10:36  Daags voordat de ontvoerde Freddy Heineken en zijn chauffeur Ab Doderer zouden worden bevrijd uit de loods in het Amsterdamse Westelijk Havengebied, vluchtten de ontvoerders omdat ze al hadden gemerkt dat ze door de politie werden gevolgd. Ze groeven twee zakken losgeld op, in verschillende valuta. In een hotel verdeelden ze het geld.  FrankrijkHolleeder: ""Ik heb het verdeeld, in pakkies. De een wilde meer guldens, de ander meer francs. Cor vroeg mij waar ik heen zou gaan. Naar Frankrijk. 'Dan ga ik mee, zei hij'. Ik had in Parijs een vriendinnetje, maar ik wist niet of ik daar terecht zou kunnen of dat ze bijvoorbeeld weer een nieuw vriendje had. We gingen dus eigenlijk op de bonnefooi.""  Cor van Hout en Holleeder wilden hun deel van het losgeld investeren in cocaïne in Zuid-Amerika. Holleeder: ""Dat losgeld was natuurlijk genummerd en gemerkt. Dat kon je niet ergens uitgeven. Het is net zoals met een gestolen schilderij: je kunt het wel aan de muur hangen, maar niet verkopen.""  8 februari 2018, 10:25  De rechter vraagt waarom Holleeder in eerdere procedures en in interviewprogramma College Tour heeft gezegd dat het nooit gevonden deel van de losgeldmiljoenen inderdaad op het strand waren verbrand, zoals mede-ontvoerder Frans Meijer had verteld.  Maandag lachte Holleeder daar hartelijk om. ""Ik heb altijd gelogen om mijn zusters te beschermen. Nu is het een ander verhaal. Nu wil ik dat de waarheid op tafel komt. Dit keer gaat het om levenslang, niet om een paar jaar zitten.""  Andere versies van de werkelijkheidDe rechter merkt op dat het bij het beoordelen van Holleeders huidige verklaringen zal meewegen dat hij eerder heel andere versies van de werkelijkheid heeft gegeven.  Holleeder: ""Mijn zusters toch ook? Toen hebben ze dit gezegd, nu dat. Dat zal voor u als rechters toch niet ongewoon zijn. In de onderwereld wordt wel vaker gelogen. Ik vertel nu de waarheid. In mijn afpersingszaak heb ik gelogen om mijn zusje (Sonja Holleeder, Cor van Houts weduwe) te beschermen. Nu kom ik met mijn hele verhaal. U heeft hier toch wel vaker mee te kampen toch, dat verdachten eerst liegen en pas later de waarheid spreken als ze daar pas later belang in zien?""  8 februari 2018, 10:19  De zitting is weer begonnen.  Vanmorgen zal een van de twee vrouwelijke rechters vragen stellen aan Holleeder. Zij gaat toch weer, veel meer in detail, terug naar het prilste begin van de schriftelijke verklaringen van Holleeder.  We gaan weer helemaal terug naar de Heinekenontvoering; de investeringen van het losgeld; het bezit van seksclub Satiricon in de Amsterdamse Rivierenbuurt; de investeringen in de prostitutiepanden aan de Achterdam in Alkmaar; de verhouding met criminelen Sam Klepper en John Mieremet; de eerste aanslag op Cor van Hout, de poging een conflict met Klepper en Mieremet af te kopen voor 1 miljoen gulden en de verdeling van de boedel toen Cor van Hout en Holleeder definitief braken.  De rechtbank zet zich in 'de bunker' in Osdorp aan dag twee van het monsterproces tegen Willem Holleeder. Die zal weer veel aan het woord zijn.  Hij wordt uitvoerig bevraagd aan de hand van de 127 pagina's aan handgeschreven verklaringen en de tien verhoren bij de onderzoekrechter waarin Holleeder zijn visie heeft geschetst op de ontwikkelingen en conflicten in de Amsterdamse onderwereld vanaf de Heinekenontvoering in 1983.  Belegging van 8 miljoenMaandag kapte rechtbankvoorzitter Frank Wieland het verhoor af toen Holleeder had verteld over zijn verhoudingen tot crimineel John Mieremet (eerst een nauw contact, later een rivaal) en tot vastgoedmagnaat Willem Endstra. Hij vertelde dat ook hij grof bij zijn 'vriend' Endstra had belegd: 8 miljoen gulden. Dat geld kreeg hij maar niet terug, omdat Endstra alleen Mieremet zou zijn gaan terugbetalen.  Vanmorgen zal de rechtbank toewerken naar een belangrijke liquidatie op Holleeders aanklacht: die van Endstra op 17 mei 2004.  MonsterprocesVoor het verhoor is de hele dag gepland en ook vrijdag gaat het nog verder. Kijk hier voor de planning van het hele proces de komende maanden.  Op de openingsdag van zijn strafproces, dat volgens justitie ‘misschien wel heel 2018 gaat duren’, zat Willem Holleeder al snel op zijn praatstoel – zoals ook het geval was tijdens zijn afpersingsproces.  Nadat de rijen voor de deur van de zwaarbeveiligde ‘bunker’ van de rechtbank waren weggewerkt, kon het monsterproces met drie kwartier vertraging van start.  Zowel de officieren van justitie als de advocaten gaven een schot voor de boeg.  Aanklagers Sabine Tammes en Lars Stempher benadrukten onder meer dat het wat hen betreft definitief klaar moet zijn met het beeld van Holleeder als ‘topcrimineel’ en ‘knuffelcrimineel’. Zij vroegen aandacht voor het onpeilbare leed dat families is berokkend ‘door iemand die het recht dacht te hebben het leven van een ander te kunnen nemen’.  Advocaat Sander Janssen nam een voorschot op de verdediging die hij samen met Robert Malewicz wil voeren: het beeld dat Holleeder de oppermachtige crimineel was die heerste in het criminele milieu en rivalen uit de weg liet ruimen, is betrekkelijk recent ontstaan. In het verleden werden sommige liquidaties waarvan hij nu wordt beticht, juist aan andere groepen toegeschreven.  In de middag liep rechtbankvoorzitter Frank Wieland met Holleeder losjes door de verklaringen die hij heeft afgelegd: 127 handgeschreven vellen en tien verhoren bij de onderzoeksrechter.  In vogelvlucht scheerden ze van de Heinekenontvoering in 1983 langs de jaren negentig waarin ‘bloedgabbers’ Cor van Hout en Holleeder braken, via de periode dat Holleeder optrok met Sam Klepper en John Mieremet tot de ‘vriendschap’ met vastgoedmagnaat Willem Endstra, bij wie Holleeder 8 miljoen gulden zegt te hebben belegd.  We zagen weer de Holleeder die we uit de rechtszaal kenden: met in plat Amsterdams geformuleerde, soms onnavolgbare betogen over de criminele verhoudingen én de behoefte aan een lach nu en dan.  Hij zal wel niet nog eens de fout maken te denken dat gemoedelijke conversaties met rechters zullen leiden tot een mild oordeel aan het eind.  Donderdag en vrijdag gaat de rechtbank verder met Holleeders visie op de liquidatie van Willem Endstra en anderen.  Na Cor van Hout en Robert ter Haak worden ook Willem Endstra, John Mieremet, Kees Houtman en Thomas van der Bijl doodgeschoten. Over die moorden, waar het hele monsterproces Vandros om draait, begint de rechtbank donderdag de eerste inleidende gesprekken met Holleeder.  Zo is de openingsdag van het proces ineens voorbij. Donderdag om 10.00 uur gaat de zaak weer door.  5 februari 2018, 14:52  In 2002 leiden twee artikelen in De Telegraaf de val van Willem Endstra in. John Mieremet zet Endstra in een interview neer als 'de bankier van de onderwereld en Holleeder als zijn bewaker'.  Na dat interview komt Endstra klem te zitten als banken hun contacten stopzetten. De druk op Holleeder wordt steeds groter. Dat zou het moment zijn waarop Holleeder Endstra zou zijn gaan afpersen omdat hij bang zou zijn dat hij anders nooit meer geld zou terugzien.  Volgens Holleeder heeft Endstra zijn hele verhaal op de achterbank bij de geheime dienst van de recherche 'met Mieremet in elkaar gezet'.  Holleeder en het groepje om hem heen moesten de schuld krijgen. Holleeder: ""Dan ben ik het slachtoffer. Of, slachtoffer... Ik was gewoon de lul."" Mieremet had contracten, Holleeder had alleen zijn onderhandse toezeggingen. Holleeder: ""Dus ja.""  Dat Endstra Holleeder twintig miljoen heeft betaald, zoals de rechtbank en het gerechtshof bewezen achtte, is onzin. Holleeder: ""Het staat vast dat ik het niet heb.""",entertainment
"Van der LaanVanuit zowel Amsterdam als Den Haag komen maandag bedroefde reacties op het terugtreden van de zieke burgemeester Eberhard van der Laan.  Door:ANP/Het Parool18 september 2017, 19:13  PvdA-leider en vicepremier Lodewijk Asscher is ""aangeslagen'' door het nieuws dat de zieke Amsterdamse burgemeester Eberhard van der Laan noodgedwongen zijn werk neerlegt.  Asscher is tegelijkertijd dankbaar voor wat Van der Laan heeft verricht. ""Wat ik om me heen hoor en zelf ook voel - dat twee emoties overheersen'', zei Asscher. ""Aangeslagen door het nieuws. En dankbaar voor alles wat hij voor de stad gedaan heeft.''  Asscher was jarenlang raadslid en wethouder in Amsterdam en werkte nauw met Van der Laan samen.  Premier Mark Rutte spreekt van ""heel verdrietig nieuws''. Rutte stelt Van der Laans ""moed en openheid'' te bewonderen. ""Hem laten weten dat NL meeleeft met hem en zijn gezin'', schrijft de premier op Twitter.  Ook andere politici reageren bedroefd op het nieuws. ""Wat zijn we trots op hem'', schrijft mede-PvdA'er en minister van Binnenlandse Zaken Ronald Plasterk.  Gert-Jan Segers van de ChristenUnie zegt dat hij ""met verdriet de indrukwekkende brief van Eberhard van der Laan'' heeft gelezen. ""Ik dank hem voor alles wat hij voor Amsterdam en Nederland heeft gedaan en wens hem en zijn gezin veel sterkte''.  Ook Johan Remkes, commissaris van de Koning in Noord-Holland, reageert bedroefd. Van der Laan meldde zich maandag formeel ziek bij Remkes.  ""Ik heb respect voor het besluit van burgemeester Van der Laan. Ik ben bedroefd dat dit besluit nodig is. Ik wens hem veel sterke""', aldus Remkes.  Intens verdrietig, spijtig en ontroerend.  In de Amsterdamse gemeenteraad is uiterst verdrietig gereageerd op het nieuws dat de ernstig zieke burgemeester zijn werkzaamheden neerlegt. De fractievoorzitters van de politieke partijen spreken tegelijkertijd hun bewondering uit voor wat hij voor de hoofdstad heeft betekend.  ""Je hoopt dat dit nieuws niet gaat komen, maar als het toch komt is het een slag in je gezicht'', zegt Marja Ruigrok, fractievoorzitter van de VVD. ""Op dit moment denk ik vooral aan de burgemeester en zijn gezin. Hopelijk kunnen zij nog tijd met elkaar doorbrengen.'' De partij is de burgemeester ""zeer dankbaar voor zijn inzet voor en verbindende rol in Amsterdam''.  ""Een ongelofelijk triest bericht'', reageert de Amsterdamse D66-fractieleider Reinier van Dantzig. ""We zijn er als fractie echt wel kapot van. Eberhard was een zeer betrokken burgervader die een ongelofelijk hart heeft voor Amsterdam en die als beschermheer optrad voor de vrijheid en veiligheid van de stad. Daarbij is hij een ongelofelijk fijn mens. We wensen hem en zijn gezin enorm veel sterkte en liefde de komende tijd.''  Rutger Groot Wassink, fractievoorzitter voor GroenLinks: ""Het komt natuurlijk niet als een verrassing maar het blijft intens verdrietig, spijtig en ontroerend.'' De fractievoorzitter noemt hem ""een fantastische burgemeester''. ""Ik had hem graag langer als burgemeester gehad. Ik mocht natuurlijk graag een robbertje met hem vechten, maar het blijft een gemis.''  Daniël Peters van de SP: ""Het is ontzettend triest voor hem persoonlijk en zijn gezin. En natuurlijk voor Amsterdam dat zo van hem houdt.''  Wethouder en locoburgemeester Kasja Ollongren, die voorlopig de taken van Van der Laan zal waarnemen, zegt via Twitter: Diep respect voor onze grootse en lieve burgemeester. Hartverwarmend hoe Amsterdam vandaag met hem meeleeft.  De brief waarin Eberhard van der Laan in januari bekendmaakte dat hij ongeneeslijk ziek was, kwam hard aan in Amsterdam. De burgemeester is enorm geliefd in de stad en werd de afgelopen maanden overstelpt met steunbetuigingen. Zo heeft hij duizenden brieven en kaarten ontvangen, die hij zoveel mogelijk probeerde te beantwoorden, maar ook pakketten en bloemen.  In mei verscheen er een filmpje, waarin Amsterdammers een belofte deden aan hun ernstig zieke burgemeester. Hierin spraken dertig bekende en onbekende stadbewoners, onder wie presentator Matthijs van Nieuwkerk en Rijksmuseumdirecteur Taco Dibbits.  Op de avond waarop Van der Laan was te zien in het tv-programma Zomergasten kwamen Amsterdammers op diverse plekken in de stad bijeen om samen naar hun burgemeester te kijken. Zo waren er grote schermen in Het Scheepvaartmuseum, Amsterdam Museum, De Balie, Het Ketelhuis en Q-Factory.  Door zijn zwakker wordende gezondheid moest Van der Laan zijn taken steeds vaker overlaten aan zijn collega's in het stadsbestuur. Zo werd tijdens de herdenking van de afschaffing van de slavernij in juli zijn afwezigheid aangehaald in een toespraak en kreeg hij een luid applaus.",politics
"Vrouwen die een buikoperatie moeten ondergaan en geen kinderwens hebben, kunnen maar beter meteen hun eileiders preventief laten weghalen. Zo zou eierstokkanker kunnen worden teruggedrongen, stelt oncologisch-gynaecoloog Jurgen Piek van het Eindhovense Catharina Kanker Instituut. Goed idee, volgens jou?",business
ROOSENDAAL - Een man heeft donderdagmiddag aan de Burgemeester Freijterslaan in Roosendaal de ladder onder een man vandaan getrokken die aan het snoeien was. Het slachtoffer viel naar beneden en raakte gewond.  De dader zette het na zijn bizarre actie op een rennen en werd tegen de grond gewerkt door omstanders. Hij is uiteindelijk door agenten afgevoerd.,entertainment
"De onderzoekers melden nu dat ze niet kunnen vaststellen of het opvallende aantal klachten aan de luchtwegen wordt veroorzaakt door de plaatselijke industrie of vroegere milieurampen op het enorme bedrijventerrein van Moerdijk (37.000 inwoners). Het NIVEL analyseerde dertigduizend patiëntendossiers. In vergelijking met andere plattelandsgemeenten met soortgelijke (chemische) industrie komen in heel de gemeente meer problemen voor, met name in Moerdijk-dorp (1.150 inwoners) dat het dichtst bij het industrieterrein ligt.  ,,Dat wij niet kunnen zeggen dat het door de industrie komt, kun je geruststellend noemen"", zegt NIVEL-onderzoeker dr. Joris IJzermans. ,,Maar als ik een hoestende inwoner zou zijn, wil ik nog steeds weten hoe het dan wél komt.""  Eerder werd duidelijk dat een opvallend percentage longkanker niet aan het industrieterrein gerelateerd kon worden. De Nivel-onderzoeker pleit voor een nieuwe studie. ,,Deze gezondheidsproblemen zouden ook veroorzaakt kunnen worden door wat op het Hollandsch Diep met zijn scheepvaart gebeurt of bijvoorbeeld door fijnstof van verkeer op de drie grote snelwegen in de omgeving.""  IJzermans beveelt de gemeente Moerdijk twee volgende stappen aan. Over twee jaar een herhaling van deze Nivel-gezondheidsmeting aan de hand van de gegevens uit tien Moerdijkse huisartspraktijken. Daarmee is de gemeente al akkoord. En voordien een persoonlijke enquête, niet alleen in Moerdijk-dorp, maar ook in kernen van Klundert, Zevenbergen, Fijnaart, Standdaarbuiten en Willemstad.  ,,Het gaat nu om details. Je kunt opgelucht adem halen dat niet van het industrieterrein lijkt te komen, maar dat weten we niet zeker. En misschien hebben mensen dichter bij de A17 veel meer problemen door fijnstof van het verkeer dan door fijnstof van de industrie. Misschien roken ze in het ene dorp zwaarder dan in het andere. Dat denk ik niet, maar diepgaander onderzoek brengt je dichter bij de bron.""  Voor deze eerste meting - in opdracht van Moerdijk en de GGD - beschikte het Nederlands instituut voor onderzoek van de gezondheidszorg alleen over geanonimiseerde, beperkte patiëntgegevens. Onderzoeker IJzermans: ,,Wil je dit goed doen, dan praat je uitgebreid over zaken als leefpatroon, alcohol, sport, woon- en werkverkeer.""  Eerder onderzocht het Nivel op soortgelijke wijze gevolgen van de vuurwerkramp in Enschede en het schietincident in Alphen aan den Rijn.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",other
"opinieVoormalig bestuursvoorzitter van Rochdale René Grotendorst zet vraagtekens bij het plan om na 15 in plaats van 50 jaar de sociale huur los te laten.  Door:René Grotendorst15 maart 2018, 10:35  Het Amsterdamse college van b. en w. heeft de zogenoemde verordening Doelgroepen woningbouw vrijgegeven voor inspraak.  Daarin staat vooral voor de sociale huurwoningen een opmerkelijke nieuwe bepaling voor de zogeheten instandhoudingstermijn. Die wordt vastgelegd op 15 jaar, terwijl nu dat voor ten minste 50 jaar is.  Dat kan grote gevolgen hebben voor de sociale huurwoningen, waar vanouds de woningcorporaties heersen.  VerliezersImmers: wanneer je na 15 jaar de sociale huurwoning kunt omzetten naar markthuur of koop, wordt het plotseling ook voor beleggers een interessante optie, omdat na 15 jaar de woning naar dure huur of koop kan worden omgezet.  De kleinere belegger die minder dan 50 woningen bezit, hoeft bovendien geen verhuurdersheffing te betalen: dat scheelt 15 procent per jaar in vergelijking met de corporaties.  Ook voor ontwikkelaars is dit interessant omdat zij vaak met beleggers samenwerken. Zij willen vooraf zijn verzekerd van afzet van een deel van de woningen. Daarnaast zouden ze, om aan de 40 procent sociale huurverplichting van de gemeente te voldoen, ook nog een afspraak met een woningcorporatie moeten maken.  Dat is nu niet meer nodig, omdat de belegger die meteen kan meenemen in zijn pakket. En hij kan een beter bod doen, omdat de corporatie in beginsel wel een langere instandhoudingstermijn wil aanhouden.  Voor de gemeente zijn er ook voordelen. In de eerste plaats treden er zo nieuwe investeerders toe om de forse bouwopgave van de sociale huurwoningen op te pakken.  Daarnaast beperkt zij het nadeel van een lagere grond­opbrengst die de 40 procent sociale huur met een lange instandhoudingstermijn (van 50 jaar) nu eenmaal oplevert.  Als de belegger na 15 jaar omzet naar dure huur of koop, moet hij voor de grond aan de gemeente bijbetalen.  Maar er zijn ook verliezers. In de eerste plaats zijn dat de woningzoekenden met een lager inkomen.  Waar corporaties in de nieuwbouw de huren gemiddeld op circa 600 euro per maand houden om ook bewoners te huisvesten die recht hebben op huurtoeslag, zullen de beleggers eerder op het maximum van 711 euro per maand gaan zitten.  Verder zijn de beleggers vrijer in de keus aan wie zij de woning verhuren. Zij kunnen zelf hun kandidaten selecteren, zolang die maar voldoen aan de inkomens- en passendheidsnormen.  Naoorlogse wijkenDe corporaties werken op volgorde van aanmelding en huisvesten ook veel kwetsbare groepen. De minder draagkrachtige en kwetsbare bewoners moeten dus langer wachten en komen veel vaker terecht in de toch al kwets­bare oudere wijken.  Beleggers zullen eerder op de maximum sociale huurprijs gaan zitten.  De woningcorporaties zullen alleen nog op locaties sociale huurwoningen bouwen waar zij zelf al erfpachter zijn. Dat zijn vooral de naoorlogse wijken in Nieuw-West, Zuidoost en Noord.  Nu moet daar nog veel gebeuren, en ook investeringen in de bestaande woningen, zoals verduurzaming, vragen aandacht en geld. Wel zouden de corporaties die ook in andere gemeenten in de metropoolregio actief zijn, hun investeringen in nieuwbouw die kant op kunnen loodsen.  Ook de gemeente is in die zin verliezer dat veel van de sociale huurwoningen die nu worden gerealiseerd, na 15 jaar uit deze sector verdwijnen en dan worden de nieuwere wijken minder gemengd dan door de woningtoewijzing al zal gebeuren.  Toch is er een eenvoudige oplossing om de nadelen van dit nieuwe systeem te beperken. Neem in de nieuwe regeling op dat van de 40 procent sociale huur de helft minstens 50 jaar in de sociale huursector moet blijven.  Ietsje duurder voor de gemeente, maar alle nadelen worden ondervangen en de meeste andere voordelen blijven overeind.",business
"Ajax gaf zaterdagavond een 0-2 voorsprong uit handen op bezoek bij FC Twente en moest uiteindelijk genoegen nemen met een 3-3 gelijkspel. Voor de vijfde keer dit seizoen leed de ploeg van trainer Marcel Keizer puntenverlies en is het gat met koploper PSV opgelopen tot tien punten. Willem Vissers, journalist van de Volkskrant, had zondagavond in Studio Voetbal weinig positieve woorden over voor de nummer drie van de Eredivisie.  Door twee doelpunten van Lasse Schöne in de eerste helft leek er geen vuiltje aan de lucht voor de Amsterdammers. Na rust kwam Twente terug tot 2-2. Justin Kluivert tekende nog voor de 2-3, maar vlak voor tijd pakte Tom Boere een punt voor de laagvlieger uit de Eredivisie ""Het is te wisselvallig, het is te wankel en te kwetsbaar”, zei Kees Jansma. “Om nog zo in de problemen te komen en drie goals tegen te krijgen, dat kan toch niet waar zijn.”  ""Ajax is los zand. Ze wisselen hele goede fases af met fases waarin het nergens op lijkt"", doet Vissers er een schepje bovenop. ""Ze krijgen bijna elke wedstrijd een fors aantal kansen tegen, terwijl er bij Ajax toch best goede verdedigers staan. Maar soms geeft Ajax zo veel ruimte weg en loopt elk team erdoorheen. Ik vind Ajax gewoon een hele rare ploeg.""  Naast natuurlijk het ontbreken van een linksback, zou Ajax ook niks aan Nigel de Jong gehad hebben? Als je weer eens zag hoe aanvallend dat middenveld was dan wist je van tevoren dat het fout ging aflopen. Nigel de Jong zat op een zijspoor, wilde naar Ajax en was transfervrij. Weer een blunder van de directie?  Gelukkig vielen de meeste doelpunten uit standaard situaties en door het ontbreken van een de Jong, vorig seizoen had niemand het over een te aanvallend middenveld en nu het tegenzit ligt het daar weer aan.. Als je ziet hoe ze als een stel wijven staan te verdedigen bij corners en vrije trappen kan je 11 verdedigers opstellen maar dan verlies je alsnog elk duel  Maar daarom brengt een speler als de Jong ook meer gif in het team. Een bepaalde mentaliteit die je zeker tegen Rosenborg had kunnen gebruiken. Wat was het risico? Je hebt het over een speler met enorm veel ervaring. Een speler die in 3 topcompetities gespeeld heeft. Maar ja zo zie ik het.  @kokkie Twee van de drie vielen uit standaard situaties. Zowel bij Twente als ook bij Ajax. Maar Ajax had in de eerste helft ook al geluk at de eerste kans van Twente na 5 min uit een normale situatie er niet in ging. 99 van 100 keer is het een doelpunt. Ook vlak voor rust werd er tot 2x toe (in dezelfde aanval) de bal van de lijn gehaald ook uit een normale situatie. Ook Ajax kreeg nog kansen uit ""normale"" situaties die doelpunten kon opleveren. Zo raakten ook beide ploegen een keer de paal. Dus dat je steld: ""gelukkig vielen de meeste doelpunten uit standaard situaties"" was meer geluk dan wijsheid want normaal gesproken was het andersom als beide ploegen meer geluk in de afronding hadden.  Het is eerder de arrogantie van heel Ajax (inclusief fans) om te denken dat er met dit middenveld wekelijks in de ED gespeeld kan worden. Ziyech- Donny en daarachter een Schone of Frenkie.  Veel te aanvallend ingesteld en niemand die arbeid levert. Alsof we 90 procent de bal hebben en zelfs dan moet je uitkijken voor die ene 10 procent dat je de bal niet hebt. Zo kun je alleen spelen als je ploegen zoals NAC tegenover je hebt staan. Bij 9 van de 10 andere ploegen krijg je echt wel de deksel op de neus. Zeker als je de Ligt als enige centrale man opstelt terwijl hij dat niet gewend is. Backs hebt die maar wat oen en een speler voor de verdediging zet die eigenlijk alleen goed kan opbouwen en verdedigend zeer kwetsbaar is.  Heeft totaal helemaal niks met arrogantie te maken Lee112, vorig jaar onder Bosz was het nog aanvallender alleen was er meer kwaliteit en toen zei niemand er wat over, als je 6 man achterin kwijt bent voelt iedereen dat, of trekt PSV wel een blik open als er 6 blessures zijn achterin?  Amen, Ajax mist een Klaassen die wel gewoon simpel kon spelen en we hebben die met Siem de Jong een constante factor, die simpel speelt, duels kan winnen en veel loopvermogen heeft. Net als Viergever, die gewoon keihard wordt gemist als constante factor. Juist deze spelers krijgen altijd busladingen met kritiek, maar meer dan eens blijkt dat we die nu juist missen. Tegen Twente krijg je onder andere een kopgoal tegen, met Siem erbij heb je daar ook al weer extra kopkracht. Huntelaar mis je ook, gewoon spelers die een constant niveau halen.  Mijn favoriete middenveld is, Siem de Jong – van de Beek – Frenkie de Jong, waarbij Ziyech met Frenkie concurreert, maar van mij toe is aan een wedstrijdje banken en Schone concurreert met van de Beek. Siem de Jong zou ik altijd opstellen. Helaas is nog niet in deze samenstelling gespeeld, Ziyech wordt heilig verklaard, terwijl hij inmiddels meer dan 150 schoten heeft afgevuurd en nul doelpunten heeft gemaakt.  Het is ook gewoon los zand. Achter het voetbal zit geen idee, meerdere spelers uit vorm, verdediging die niet best is en waar veel geblesseerden zijn, een coach die tot op een paar weken voor de winterstop nog steeds geen vaste basiself en systeem heeft gevonden, terwijl het seizoen al bijna 5 maanden bezig is voor Ajax.  Echt verschrikkelijk ja en je hebt het goed verwoord. Keizer lijkt niet te weten wat hij precies wil. Hij mag blij zijn met de oplevingen van individuele spelers als Neres, Kluivert en Huntelaar gedurende het seizoen. Afgelopen weekend was dat weer Schone.. Want ondanks dat we geregeld mooie uitslagen neerzetten kunnen we nou niet zeggen dat dit door tactisch inzicht van onze trainer komt..  Feit dat het inmiddels december is en er nog steeds alles behalve een vaste basis is zegt genoeg lijkt me. Dat mag je Keizer aanrekenen. Verder mag je het bestuur natuurlijk aanrekenen dan je in een belangrijke wedstrijd Zeefuik in moet brengen terwijl je 100 miljoen op de bank hebt.  Keizer kan er niks aan doen dat keus 1 t/m 4 voor de linksback positie geblesseerd raakt, of heb je liever dat Ajax van al die miljoenen 20 spelers voor 4 posities koopt zodat je alles 5x bezet hebt voor het geval dat? Achterin zijn we nu dusdanig verzwakt dat het niet onlogisch is dat je veel kansen en goals weggeeft  Viergever en Sinkgraven zijn geblesseerd. Viergever is eigenlijk ook een CV en ook back up voor die positie, van Sinkgraven was bekend dat bij blessuregevoelig is. En Wober is natuurlijk helemaal geen back en we zijn het er toch wel over eens dan Dijks 5 klasses te kort komt. Ook bij aanvang van het zeiden snapte veel mensen al niet waarom Ajax een back had gehaald hoor. Ik ben geen Ajacied, maar ik vind het gewoon opmerkelijk.  Maar wie zijn schuld is dat, niet van Keizer en daar gaat het mij om.. Ik ben totaal geen Keizer fan maar hij krijgt overal de schuld van terwijl de selectie van te voren al niet op orde was, als je Keizer aanstelt moet je ook een sterke selectie hebben en niet een net niet selectie want er zit gewoon weinig in  Nee ik zeg toch ook dat je dat het bestuur mag aanrekenen. Verder moet Ajax natuurlijk ook met deze selectie gewoon meer laten zien. PSV heeft de slechtste selectie in jaren en speelt nota bene met Brenet als linksback maar staat wel bovenaan.  Maar PSV heeft daarentegen wel veel spelers die makkelijk scoren en een achterhoede die misschien niet kan voetballen maar ook niet veel weggeeft.. De selecties van de top 3 zijn allemaal even goed of slecht zoals je het zelf wil noemen..  PSV speelt ook wekelijks nagenoeg met dezelfde spelers. Áls er iemand niet speelt is t eerder door blessure..dan dat er wekelijks weer een team staat dat op 3 plekken weer iemand anders hebben staan. Ook een reden waardoor er geen vastigheid in komt. Spelers voelen geen 'sterke arm' en gaan dingen roepen ( schöne /beek..) Hangen met scbouders een een chagerijnoge blik (ziyech) zijn totaal niet in vorm (Younes) en Keizer blijft er maar mee roeren. Is totaal geen people manager en in de verdere staf ook niet. En dat allemaal, na een seizoen waar je drie sterkhouders verliest... je weet dat je een LB nodig hebt.. maar weer niet haalt. En te laat bent met handelen (zie Richarlison)..En t erge is nog... dat naar mijn idee Keizer t seizoen gewoon mag afmaken. Ook na een nederlaag tegen PSV. Dan lees je zoiets als ; we behouden t vertouwen in Keizer wantg hij deed t bij de beloften zo goed..  Welke goede verdedigers dan? Veltman is het niet, dat weten we. Centrum de Ligt Wober is jong en onervaren. De fouten van de Ligt kan je ook niet echt meer beginnersfoutjes noemen, lijkt eerder een kwaliteitsdingetje.  Ik ben misschien de enige, maar ik vind spelers als Veltman, De Ligt, Wober en Viergever prima voor de eredivisie. Daar moet je toch echt een stabiele verdediging van kunnen maken. Veltman staat vaak goed, Viergever wat ervaring, De Ligt talent en Wober doet het tot nu toe goed. Maar onder Keizer is het los zand en niet stabiel. Daar lijkt mij ook wat coaching en vorm bij komen kijken, het is niet alleen een gebrek aan kwaliteit. Natuurlijk was Sanchez beter dan deze heren, maar kom op, ook zonder Sanchez moet je een stuk kunnen komen hiermee. Nu lijkt het nergens op.  3-4-3 is leuk wanneer je thuis speelt tegen een ploeg die zich ingraaft en komt voor een punt, maar tegen Twente, of welke andere club dan ook, die erop klappen en een afhterstand willen wegpoetsen is het zelfmoord. Vind het nog steeds onbegrijpelijk dat Keizer niet naar 4-3-3 is gewisseld en de punten heeft gekoesterd. Nee, lekker aanvallen en niet voor het eerst dit seizoen, Heracles, nice bijv, de deksel op de neus krijgen.  Deze conclusie wordt wel getrokken door het verschil in punten met Psv, want ook bij de Eindhovenaren lijkt het vaak los zand. Ajax heeft ook gewoon de pech dat Psv 13 van de 14 duels gewonnen heeft en dat ze daarom zichzelf geen puntverlies kunnen permitteren. Neem je de stand van vorig seizoen, had Feyenoord 33 punten rond deze periode en dan had je met het puntenaantal dat Ajax nu heeft en het vooruitzicht van nog een topper niet zulke uitspraken gekregen.  Het grote verschil tussen Ajax en PSV is dat het bij beiden stroef loopt en Cocu dus probeert vastigheden en automatismen te creëren door met een zoveel mogelijk vaste basis te werken. Keizer blijft iedere keer maar weer wisselen, is het niet qua spelers dan wel qua systeem. Zo bied je de spelers die al niet lekker draaien ook geen enkele houvast.  Bij PSV lijkt het nooit op los zand hoor. Er zit altijd een structuur in die ploeg. Ook als het een helft totaal niet loopt qua passing en positiespel.  Komt ook omdat PSV het hele seizoen al speelt met precies dezelfde basis, behalve dat Bergwijn en de Jong soms afwisselen. En met Hendrix en van Ginkel staan er twee echte teamspelers voor de verdediging die zelf ook goed kunnen verdedigen.  Het is inderdaad los zand, maar ik denk echt dat het te maken heeft met de trainer. Elke week staan er wel andere spelers in of is de opstelling anders. Zo kun je nooit ergens aan wennen. Het team vind ik, op sommige plekken na, gewoon goed voor de ED. Natuurlijk zie ik graag een linksback komen etc. Maar ondertussen sta je in december al 10 punten achter op PSV en ben je uit de EL. Het lijkt wederom een kansloos seizoen te worden.  Buiten dat vind ik het schandalig wat Ajax de laatste jaren heeft laten zien. Met de begroting die ze hebben, moeten ze echt vaker kampioen kunnen worden. Nee, het is allemaal niet best bij Ajax.  Los zand of anders wel een ongeregeld zooitje, die Keizer bakt er niets van. Staan nu derde achter AZ dat met veel minder middelen veel meer doet. En de directie blijft die beslissing maar voor zich uitschuiven en hopen dat het nog hoed komt terwijl iedereen al weet dat dit niet meer gaat gebeuren. De supporters zijn weer eens de lul door de onervarenheid en de lafheid van Sar.  Helemaal gelijk met alles wat je zegt. Het is triest te noemen dat je in december al uitgespeeld lijkt. Natuurlijk hebben we in het verleden deze afstanden nog kunnen overbruggen, maar ik zie het nu niet gebeuren. keizer brengt er geen vastigheid in en elke week staan er weer andere spelers in of is de opstelling anders.  De directie lijkt het niet te willen zien en loopt weg voor haar verantwoordelijkheden. En inderdaad, de supporters zijn weer de lul. Ben helemaal klaar met de directie, maar wat kunnen wij eraan doen?  Van der Sar doet het commercieel beleid, heeft weinig met de staf te maken. Als er op dit moment nu iemand is die credits verdient is het van der Sar. Kijk even naar het aantal nieuwe sponsoren en inkomsten. Die doet zijn werk prima.  @piranha Ben er niet met je eens dat AZ met minder middelen (dat wel) meer doet. Dat kun je pas na 17 of liever 34 wedstrijden zeggen als beide ploegen hetzelfde programma hebben gehad. Ben er wel met je eens dat Ajax, met hun middelen, eigenlijk al een straatlengte voor op Az had moeten staan. Az doet het geweldig voor hun doen en Ajax doet het middelmatig.  Als Ajacied kun je het hier (helaas) alleen maar mee eens zijn. Keizer is gewogen en te licht bevonden. Persoonlijk vind ik dat obv zijn tactiek en opstellingen (we zitten in december en er is nog steeds geen vaste basis elf). Tijd voor een nieuw gezicht voor de groep.  Het is inspiratieloos. Er zijn geen lijn in. Er zit geen vooruitgang in. Er zit geen visie en idee achter. Het is niet om aan te gluren. Uiteindelijk heeft dit allemaal te maken met het aanstellen van een onervaren coach die er bij lange na niet klaar voor is. Persoonlijk denk ik ook niet dat het nog beter zal gaan onder deze coach. Echt wanbeleid.  Ajax had voor zaterdag slechts 11 tegendoelpunten. Drie tegendoelpunten in een helft mag je dus als een uitzondering zien. Wel was duidelijk dat Ajax kwetsbaar is bij corners en vrije trappen. Bij het eerste doelpunt had Onana natuurlijk an zijn lijn moeten komen. Een hoekschop binnen de 5 meter moet altijd voor de keeper zijn. Onana was sowieso slecht. Zijn vorm de laatste weken (ook tegen roda) is vele malen minder dan vorig seizoen. Toen was hij een garantie, nu een twijfelaar. Bij het tweede doelpunt gaat Zeefuik (speelde zoals altijd veel te wild en is geen optie voor een basisplaats) hoeft hij maar een halve meter naar voren te stappen en Boere staat buitenspel. In ieder geval is duidelijk dat Keizer totaal geen overwicht en geen persoonlijkheid heeft. Die moet z.s.m. weg (samen met dino Spijkerman). Ziyech doet wat hij wil en niemand grijpt in. Vroeger werd een speler met zijn instelling en houding op en naast het veld ""aangepakt"" door ervaren jongens. Maar wie doet dat nu? De lieve Schöne? Ze moeten die zelfverklaarde vedette Ziyech eens op z'n falie geven.  Toen Wober eruit moest, die zielige Zeefuik erin kwam en Keizer koppig bleef vasthouden aan drie man achterin, kon je dit scenario al uittekenen. Keizer denkt dat hij nog bij jong Ajax zit, nou dat gaat hij binnenkort wel merken als hij op straat staat. Natuurlijk is het ook een ongelooflijke blunder van de directie om deze man aan te stellen. Iets wat praktisch heel Nederland al wist, behalve die kleuterklas genaamd Technisch Hart.  Heb zelden een scheidsrechter slechter zien fluiten dan Higler. Om te beginnen geeft hij geen direct rood aan Hooiveld (waar de 0-2 uit valt). Vervolgens geen pingel voor Twente en rood voor Veltman wegens hands op de doellijn en in de tweede helft geen rood aan Hooiveld (2e geel) en geen geel aan Schã¶ne (die dan geschorst zou zijn voor de topper). Dit waren alleen de cruciale fouten die hij maakte. Nou, ga er maar aan staan als rapporteur van de Knvb.  Haha, ja voor jullie een dik verdiend punt. Ajax geeft het zelf weg. Als je pretendeert mee te doen om het kampioenschap, dan mag je geen 0-2 voorsprong weggeven tegen het huidige Twente. Als je dan ook nog eens gaat zitten dansen na de 2-3, dan is de 3-3 gewoon de deksel op de neus en terecht.  Daar ben ik het echt totaal niet mee eens. Ten eerste was Sanchez vorig seizoen niet alleen de leider in de verdediging maar stuwde hij het hele elftal naar voren. Momenteel is er niemand die dezelfde passie combineert met zijn verdedigende en voetballende kwaliteiten. Sanchez wordt dus enorm gemist. Daarnaast spelen we nu al voor het tweede seizoen op rij met backs die helemaal geen backs zijn. Eigenlijk spelen we gewoon met een handicap dus. Als je daar nog bij op telt dat De Ligt extreem talentvol is, maar ook extreem jong en Wober zeker kwaliteiten heeft, maar je ook nog niet van de jongen kan verwachten dat hij Ajax bij de hand neemt in zijn eerste seizoen, is de verdediging gewoon de achilleshiel van Ajax. Tel daar ook nog eens een trainer bij op die maar blijft experimenteren en af en toe zeer vreemde keuzes maakt, is dat een uitstekende verklaring voor het wisselvallige spel en de wisselvallige resultaten van Ajax.  Je moet inloggen om te reageren. Heb je nog geen account? Dan kun je je gratis registreren.Inloggen  Wie waren in het afgelopen Eredivisie-weekeinde volgens Opta-statistieken de beste spelers op hun positie? Deze week zijn Ajax, Feyenoord, FC Groningen en Willem II hofleverancier met ieder twee spelers....Lees verder",entertainment
"Het nieuwe kabinet wil een hogere btw heffen op groente en fruit. Dat staat in het regeerakkoord dat deze week werd gepresenteerd.  Ach, ik zal het toch blijven kopen  Dan ga ik er maar iets minder van kopen...  Veilig Verkeer Nederland pleit er volgens Trouw voor dat het gebruik van de smartphone net zo streng bestraft wordt als dronken rijden. Dus niet alleen met een boete, maar ook met een celstraf. Volgens een schatting van VVN ontstaat een kwart van de auto-ongelukken door afleiding door de smartphone.",politics
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De Republikeinse fractie in de senaat hebben hulp gevraagd aan president Donald Trump om te voorkomen dat de omstreden conservatieve rechter Roy Moore namens Alabama zitting neemt in de senaat.  Moore is namens de Republikeinen de officiële kandidaat in Alabama. De 70-jarige rechter ligt sinds een week onder vuur nadat diverse vrouwen hem betichten van seksueel wangedrag.  Moore zou in het verleden meerdere minderjarige vrouwen hebben betast of aangerand. Ook zou hij zijn functie als openbaar aanklager hebben gebruikt om vrouwen te dwingen te zwijgen over zijn seksuele intimidatie.  De Republikeinen willen dat Moore zich terugtrekt als kandidaat. Maar omdat de stembiljetten al zijn gedrukt, is hij de enige die dit kan doen. De rechter heeft duidelijk gemaakt dit niet plan te zijn.  ""Hij is duidelijk niet geschikt om senator te worden"", aldus de Republikeinse senaatsleider Mitch McConnell. ""We zullen er alles aan doen om te voorkomen dat hij daadwerkelijk zijn zetel gaat bemachtigen.""  McConnell heeft een spoedoverleg aangevraagd met Trump, die in de nacht van dinsdag op woensdag is teruggekeerd van een topconferentie in Azië. De Republikeinse senaatsleider heeft ook overleg gehad met vicepresident Mike Pence en John Kelly, de stafchef van het Witte Huis.  Ook Paul Ryan, de Republikeinse voorzitter van het Amerikaanse Huis van Afgevaardigden, heeft zich aangesloten in de rij van prominente partijgenoten die het terugtreden eisen van de omstreden kandidaat-senator Roy Moore.  De rel rond Moore zorgt ervoor dat de Democraten een kans maken de senaatszetel van Alabama, een normaliter Republikeinse staat, te winnen. De Republikeinen hebben met 52 zetels een kleine meerderheid in de Senaat. In de peilingen staat de Democratische kandidaat Doug Jones echter op een kleine voorsprong.  Senaatsleider McConnell suggereerde eerder dat de Republikeinen een zogenoemde 'write-in-kandidaat' gaan steunen. In theorie kunnen kiezers een naam van een nieuwe kandidaat op het stembiljet schrijven. McConnell zou denken aan Luther Strange, de Republikein die in de voorverkiezingen in Alabama verloor van Moore.  De omstreden Moore haalde in het verleden al regelmatig het nieuws met zijn opvallende uitspraken. Zo stelt hij dat moslims niet in het Amerikaanse congres zouden mogen zitten, wil hij homoseksualiteit strafbaar stellen en noemde hij de aanslagen op 9/11 een straf van God voor de goddeloosheid van de Verenigde Staten.",politics
"Met een week vol regen voor de boeg lijkt het herfst te zijn in Amsterdam. De komende tijd keert de zomer in ieder geval niet terug.  Door:Het Parool11 september 2017, 18:15  ""Dat de herfst is begonnen, is wat ons betreft te kort door de bocht,"" zegt Wilfred Janssen van Weerplaza. ""Het is niet te ontkennen dat deze week veel buien over Amsterdam trekken.""  Voor maandag werd al een code geel afgegeven. Hoosbuien, onweer en mogelijk zware windstoten kunnen voor overlast zorgen. Mogelijk wordt woensdag weer een weerwaarschuwing afgegeven door het KNMI. Volgens Janssen wordt het een 'onstuimige' dag.  Verschillende storingen vanaf zee veroorzaken deze onstuimigheid. ""Toevallig zijn al die storingen zeer actief,"" zegt Janssen. ""Daardoor ontstaan veel heftige buien en harde windstoten.""  Vanaf donderdag wordt het weer langzaam rustiger. Wel blijft het koel met maximumtemperaturen onder de 18 graden Celsius. ""Terrasweer zit er de komende weken echt niet in.""",other
"pagina 16 - 17  Taal en onderwijs  Volgens Yvonne Schoolmeesters komen de talen Frans en Duits er bekaaid van af in het Nederlandse onderwijs (Onderwijs staat met de rug naar onze buurtalen , 30/1). Zij heeft gelijk. Ze bekijkt het vanuit een vwo-perspectief, zoals ook de meeste NRC-lezers. Zes van de tien leerlingen volgen echter beroepsonderwijs. Daar is het net zo beroerd. Waar zij al dat Engels gaan inzetten, weet niemand. Schoolmeesters geeft les in Venlo, waar je nog niet achter een marktkraam mag staan als je geen Duits kent. Iets vergelijkbaars geldt voor de frietboer in Maastricht die geen Frans kent. Nederland heeft 1.100 kilometer landsgrens met Duits, Nederlands en Frans taalgebied. Daar is veel grensarbeid en kooptoerisme. De omvang van de handel met die gebieden is enorm. De afdeling economie van Fontys Hogeschool in Venlo draait op Duitse studenten. Om over het vakantieverkeer met Duits en Frans taalgebied nog maar te zwijgen. Nederlanders op alle niveaus, zeker die buiten de Randstad komen vaker met Frans- of Duitssprekenden in contact, dan met Engelstaligen en kunnen een extra vreemde taal op school dus best gebruiken. Het onderwijs voorziet steeds minder in die behoefte. Voor schooldirecties tellen de minimale eisen van het examen en van het vervolgonderwijs. En natuurlijk de diplomaproductie waarvan zij moeten leven. Tot slot: alle Franse academische publicaties blijven voor Nederlanders gesloten boeken. Nederlanders spreken hun talen, weet u nog? Das war einmal!  Raphaël de Rue  Orgaandonatie  In het redactioneel commentaar (Het is niet aan de overheid te bepalen wie donor wordt, 3/2) worden ten slotte twee argumenten aangehaald tegen het wetsvoorstel dat het systeem van orgaandonatie wijzigt. Die argumenten zijn beide niet nieuw en niet zuiver. Het eerste argument is dat het vervangen van het nee-tenzij-principe door een ja-mits-principe ertoe leidt dat de overheid beslist over het lichaam. Het tweede argument is dat het wetsvoorstel het individuele grondrecht op zelfbeschikking zou opofferen. Op welke wijze het zelfbeschikkingsrecht door het wetsvoorstel beperkt zou worden, is mij gedurende de vele (maatschappelijke) debatten over dit onderwerp niet duidelijk geworden. Zowel in de huidige als de toekomstige situatie maakt in eerste instantie het individu zelf een keuze over zijn of haar lichaam en of het dat (of delen daarvan) na de dood doneert. Dat juist nu het voorstel is aangenomen door de Tweede Kamer vele duizenden Nederlanders hebben aangegeven dat zij geen donor willen zijn, toont dit duidelijk aan. Maakt hij of zij gedurende het leven geen keuze, dan kan er ook geen sprake meer zijn van zelfbeschikkingsrecht. Zelfbeschikking is immers voorbehouden aan de levenden. Een dode is per definitie handelings- en dus (zelf)beschikkingsonbekwaam. Artikel 11 van de Grondwet over onaantastbaarheid van het lichaam is ook niet in het geding, aangezien dat artikel zelf de mogelijkheid geeft hier bij wet beperkingen aan te stellen. Ik vraag me overigens af of artikel 11 (en de rest van de) Grondwet überhaupt wel betrekking heeft op het dode lichaam. Vervolgens komt het eerste argument van uw redactie om de hoek kijken, namelijk of het wel aan de overheid is om een keuze te maken over donatie indien het individu zelf geen keuze heeft gemaakt. Miskend wordt echter dat de overheid ook in het bestaande systeem al een keuze maakt, namelijk dat het lichaam dan niet ter beschikking staat voor donatie (tenzij nabestaanden anders zouden beslissen). Die keuze is weliswaar niet expliciet vastgelegd, maar aangezien er in de basis maar twee smaken zijn, namelijk niet doneren of wel doneren, wordt er altijd een keuze tussen beide gemaakt, ultiem door de overheid. Het is mij tot op heden niet duidelijk geworden waarom de overheid die keuze niet zou mogen wijzigen.  Anne de Jong  Correcties/aanvullingen  In de kop boven het artikel Zwaargewicht met negen motoren (3/2, p. W6-7) is het aantal motoren onjuist. De kop had moeten luiden: Zwaargewicht met zevenentwintig motoren.",business
"Google ontslaat criticus van diversiteitsbeleid, tot woede van rechts Amerika. De kloof tussen Silicon Valley en conservatieven groeit.  Door onze redacteur Wouter van Noort | pagina 2 - 3  Amsterdam.  „Het ontslaan van James Damore bewijst dat Google een monopolist is die informatie controleert en tegelijkertijd vijandig staat tegenover ideologische diversiteit.” De prominente alt-right-twitteraar Paul Joseph Watson windt geen doekjes om zijn mening over het ontslag van Damore door Google.  De Google-medewerker werd ontslagen vanwege een interne memo die hij schreef over de oorzaken voor het aanhoudende gebrek aan vrouwen in de technologiesector. De memo lekte uit, en bleek het zoveelste lont te zijn in het kruitvat van het zwaar gepolariseerde politieke debat in de Verenigde Staten.  Links vindt het een schande dat Damore in zijn betoog repte van „biologische verschillen” tussen mannen en vrouwen. Rechts ziet in het ontslag bewijs voor een „gedachten-politie” bij de zoekgigant. De hashtag #jesuisJamesDamore werd populair. Google kiest met het ontslag expliciet partij in de zeer verhitte discussie over diversiteit en gender.  Wie de memo van Damore met een nuchtere blik leest, kan beide standpunten in het document herkennen. Het is een behoorlijk politiek geladen pamflet waarin Damore zich beklaagt over het klimaat binnen Google, waar volgens hem elke kritiek op positieve discriminatie van vrouwen wordt gezien als „vrouwenhaat of gezeur”.  Hij beschrijft stereotypische verschillen tussen mannen en vrouwen die volgens hem de ondervertegenwoordiging van vrouwen verklaren: „Vrouwen zijn gemiddeld neurotischer. Mannen hebben een grotere hang naar status.” Maar hij nuanceert tegelijkertijd, door te benadrukken dat hij het heeft over gemiddelden, dat individuele verschillen groot zijn en dat ‘mannelijke’ en ‘vrouwelijke’ eigenschappen vaak overlappen.  De rode lap voor de critici van het ontslag is dat Damore in zijn memo wilde afrekenen met een „politiek correcte monocultuur” bij Google. Ze wijzen erop dat het ontslag van iemand met een onwelgevallige mening precies bewijst dat zo’n cultuur er inderdaad is.  Het debat toont aan wat een splijtzwam diversiteit en gender de laatste tijd zijn geworden. In de Verenigde Staten maar ook in Nederland, waar de komst van genderneutrale aanspreekvormen in plaats van ‘dames en heren’ in de trein, een SIRE-spotje over ravottende jongens, en zelfs iemands mening over voetbal voor vrouwen tot polarisering leidt.  De hevigheid van de discussie over het ontslag van Damore legt daarnaast de groeiende kloof bloot tussen Silicon Valley en conservatief Amerika. Die kloof heeft ook economische oorzaken: veel groei in Silicon Valley is ten koste gegaan van banen in oude industrieën. De ongelijkheid tussen de technologieregio en de rest van Amerika groeit hard.  Google-topmannen (ja, vooral mannen) hebben ook in eerdere politieke discussies openlijk afstand genomen van standpunten van Donald Trump; bijvoorbeeld over het immigratieverbod uit moslimlanden. De veelal links-liberale standpunten van Google-managers leidden in juni al eens tot een kritische vraag van een aandeelhouder: of conservatieven zich nog wel welkom voelen bij de zoekmachine.  Googles dominantie in de informatievoorziening maakt het extra pikant dat Google-topmannen  zo expliciet zijn over politieke voorkeuren. Het herinnert aan een rel rond Facebook tijdens de afgelopen campagne voor de presidentsverkiezingen. Dat bedrijf raakte in opspraak omdat het linkse berichten bleek voor te trekken in een populaire nieuwsdienst op Facebook.  Dat soort incidenten voedt het wantrouwen van rechts tegen de tech-reuzen en de algoritmes die ze schrijven, die een steeds groter deel van de informatievoorziening beheersen.  Vooral de alt-right-beweging is al langer bezig met een campagne tegen het in hun ogen „politiek correcte” Silicon Valley. Nieuwssite Breitbart gaat al dagen vol op het orgel tegen de ‘heksenjacht’ op Damore en de invloed van Google op het Amerikaanse informatiedieet.  En met Trump in het Witte Huis kan deze uit de hand gelopen discussie zeer reële gevolgen hebben voor Google. Steve Bannon, oud-hoofdredacteur van Breitbart en tegenwoordig belangrijk adviseur van Trump, ageert al langer tegen de macht van Google en consorten. Onlangs lekte uit dat hij zelfs wil dat techmonopolisten als Google en Facebook worden gereguleerd als nutsbedrijven om hun almacht te breken.  Dit soort rellen is koren op de molen van voorstanders van die politieke agenda.  Diversiteitsprogramma’s E8-9  Silicon Valley is internationaal gezien geen uitzondering in zijn scheve man-vrouw-verhouding. Volgens de meest recente cijfers van expertisecentrum VHTO is in Nederland zo’n 23 procent van de medewerkers in de sector ‘industrie’ vrouw. Daarbij wordt geen onderscheid gemaakt tussen technische en andere functies. Volgens een vergelijking uit 2014 van het CBS met EU-landen, kiezen Nederlandse vrouwen weinig voor bèta-studies. 27,4 procent van de studenten natuurkunde, wiskunde en informatica is vrouw. Het EU-gemiddelde is 42,4 procent.",politics
"Carnaval in Brabant zal dit jaar weer traditiegetrouw starten met 3 Uurkes Vurraf op vrijdag 9 februari 2018. Ook dit jaar worden de kaarten niet uitgereikt bij de ingang, maar zijn de kaarten te winnen bij Omroep Brabant.  LET OP: Het e-ticket in combinatie met een geldig legitimatiebewijs geven je toegang tot 3 Uurkes Vurraf. Toegang tot 3 Uurkes Vurraf is alleen mogelijk als je 18 jaar of ouder bent en je in het bezit bent van een geldig e-ticket en een geldig legitimatiebewijs. LEGITIMATIE IS VERPLICHT! Helaas zal de organisatie je de toegang moeten weigeren als je geen legitimatiebewijs hebt wat overeenkomt met de naam op het e-ticket! Beide zaken worden gecontroleerd!  Lees hier de antwoorden op de meest gestelde vragen over het toegangsbeleid van 3 Uurkes Vurraf 2018!",entertainment
"Boris Pasternak  Behalve schrijver van Dokter Zjivago was Boris Pasternak ook een van Ruslands beste dichters. Hij blinkt uit door zijn beelden, van de liefde, van hooibergen in het land, van stations en forenzen in de trein, of van een ziekenhuisopname.  Guus Middag  15 december 2016  Boris Pasternak, in 1958 geportretteerd in zijn datsja in het schrijversdorp Peredelkino bij Moskou Foto Cornell Capa/Magnum Photos/HH  We zijn in Rusland, in een klein dorpje, en het is winter. Er ligt sneeuw. Een dichter loopt door de velden. De avond begint te vallen. In de sneeuw ziet hij sporen van laarzen, en van een meisjesvoet. Hij ziet hoe een zonnestraal nog vloeit over het land, met een verrassend beeld: hij ‘stroomt als citroensap in de kuilen’. En daarna volgt er nog een verrassend beeld: ‘hij stolt als uitgelopen eiwit / dat uit zijn schaal naar buiten spat.’ En over die laatste zonnestraal op het besneeuwde pad loopt, ‘met blauwe lijnen’, het spoor van ski’s. Citroengeel, eiwit, skispoorblauw – het loopt allemaal in elkaar over in deze wat dromerige beschrijving van de besneeuwde velden. Het heeft ook wel iets van een scène uit een sprookje, of uit een kindergedicht, zeker als we bedenken dat hier eerder een meisjesvoet haar sporen in de sneeuw heeft gedrukt.  Bij de ondergaande zon voegt zich dan het gezicht op de volle maan, opnieuw met een merkwaardig, en ook weer wat kinderlijk beeld beschreven: ‘De maan rolt zijwaarts naar beneden, / ’t is net een pannenkoek met room. / Achter die bol aan jaagt een slede, / maar hem te vangen blijft een droom.’ En daarmee is het sfeervolle wintertafereel ten einde. Er blijft iets onvervulds achter, na lezing: het meisje is niet aangetroffen, we weten niet van wie de skisporen zijn en de maan is niet gevangen. Maar het mooie beeld van die pannenkoek met room hebben we er dan toch in ieder geval aan overgehouden.  Dit is een gedicht van Boris Pasternak (1890-1960). Hij schreef het in 1957, in zijn datsja, in het schrijversdorp Peredelkino, dicht bij Moskou, waar hij toen al sinds 1936 woonde. Bij die datsja moeten we ons trouwens een ruime en sierlijke chaletwoning voorstellen, voorzien van een grote garage en een enorme tuin, ter grootte van een park. Het is een typisch Pasternak-gedicht, met zijn intieme sfeer, zijn verwonderde en kinderlijke blik en zijn originele beelden. Die treffen we veel aan in zijn gedichten, waarvan nu een ruime keuze in vertaling (van Margriet Berg en Marja Wiebes) is verschenen in de Russische Bibliotheek van Van Oorschot.  Pasternak is vooral bekend van zijn geruchtmakende roman Dokter Zjivago, die niet in Rusland mocht verschijnen, en die toen naar het Westen werd gesmokkeld en daar vanaf 1957 in onwaarschijnlijk korte tijd in allerlei talen vertaald werd. Al in 1958 kreeg hij er de Nobelprijs voor literatuur voor, maar die moest hij weigeren, onder grote druk van de Russische autoriteiten. Een nieuwe vertaling (van Aai Prins) van Dokter Zjivago is dit voorjaar al verschenen, ook in de Russische Bibliotheek; volgend jaar zullen nog een deel verhalen en een deel brieven verschijnen.  lIn Rusland is Pasternak vooral bekend als dichter. Een grote naam, van het kaliber Blok, Achmatova, Mandelstam, Tsvetajeva. Hij schreef al op jonge leeftijd veel poëzie, en hij kreeg er al snel grote bekendheid mee. Dat geldt ook voor zijn ‘poëmen’. De of het ‘poëem’, of ‘poëma’, is een typisch Russisch genre, nog het best te omschrijven als een novelle in verzen, waarvoor allerlei soorten tekst (dialogen, brieven, verhandelingen) gebruikt kunnen worden. Hier zijn er een paar opgenomen: over de revolutie van 1905, over boeren en fabrieksarbeiders, over de muiterij op de pantserkruiser Potjomkin en over luitenant Pjotr Petrovitsj Schmidt die de muiterij op de kruiser Otsjakov leidde.  Alleen uit deze onderwerpkeuze blijkt al wel dat Pasternak niet in een ivoren toren leefde en louter over citroengele zonnestralen en manen als pannenkoeken met room kon dichten. Hij wist heus wel uit welke hoek de winden waaiden en wat er in tijden van socialistisch realisme van dichters werd verwacht.  Zijn houding tegenover de revolutie was ambivalent. Hij leek wel te geloven in de historische onvermijdelijkheid ervan, en hij koos er niet voor om te emigreren, zoals zo veel andere Russische schrijvers. Toen de autoriteiten hem halverwege de jaren dertig duidelijk maakten ‘dat hij er een wereldbeschouwing op na hield die niet strookte met de tijdgeest’ besloot hij te zwijgen als dichter. Tussen 1934 en 1943 schreef hij geen gedichten meer. Hij vertaalde Shakespeare en Goethe en Rilke – en poëzie uit Georgië, wat Stalin wel beviel.  De stemming kon in Rusland nogal wisselen, zoals bekend. Tussen 1943 en 1946 kon Pasternak weer wél publiceren, maar vanaf 1946 zette een nieuwe campagne tegen het non-conformisme in de kunst in, zodat hij in het openbaar opnieuw moest zwijgen. Intussen werkte hij in stilte aan zijn Dokter Zjivago, én aan de 25 gedichten die deel uitmaken van die roman.  Als je overziet wat Pasternak dan toch nog, tussen de terreurtijden door, heeft geschreven, dan kun je niet anders dan concluderen dat het veel is. En veelzijdig. Hij is vooral een groot winterdichter. ‘Sneeuw, het sneeuwt, het sneeuwt almaar, / sneeuw, ’t is een en al verwarring: / een besneeuwde wandelaar, / ’t groen, verwonderd, in verstarring, / sneeuw op kruising en trottoir.’ Soepel vertaald! Je ziet de sneeuwvlokken voor je. Pasternak is goed in taferelen met sneeuwvelden, ijsbaantjes, arrensleeën, berkenbossen, kerstbomen, ijsbloemen en haardvuren, met de bijbehorende sfeer. ‘Een maandlang ging de sneeuwstorm rond / over de landen, / en binnen op de tafel stond / een kaars te branden.’ Maar hij dicht ook over de liefde. Of hij vertelt een sprookje. Hij schrijft over de hooibergen op het land. Over muziek. Over stations, en over forenzen in de trein. Over merels en zwaluwen. Over een ziekenhuisopname. Het is geen intellectuele of autonome poëzie, maar poëzie over het dagelijkse leven.  Pasternak is verrassend in zijn beeldspraken. Hij ziet roeken in een boom zitten; het lijken wel ‘verkoolde peren’. Noodweer, ’s nachts, met tientallen bliksemflitsen: het onweer ‘nam voor later honderd foto’s’. En als het noodweer lang geduurd heeft, zie je dat de oude linden de volgende morgen chagrijnig zijn: ze kijken ‘knorrig om zich heen, gehinderd / door gebrek aan slaap die nacht.’ Dit soort animisme, het wat kinderlijke geloof dat alles bezield is, tref je hier veel. En soms leidt dat ook wel eens tot wat al te brave biedermeierpoëzie. Joechei, het weer klaart op: ‘Wanneer aan ’t eind van de regendagen / blauw tussen wolken zichtbaar is, / wat is de lucht dan vol behagen, / wat is het gras weer stralend fris!’ Ik kan niet goed beoordelen of dit nu een eigenschap van Pasternak is of van de vertalers, die zich hebben laten verleiden tot een wat al te ouderwets register, een al te voorspelbaar ritme, met tal van tuttige tegelwijsheden tot gevolg: ‘Beminnen is een zware strijd, / maar jij bent prachtig en verheven. / ’t Geheim van jouw bekoorlijkheid / is als het raadsel van het leven.’  Daartegenover staan dan weer de levendig felle verslagen van de muiterij op de Potjomkin of de flitsende telegramstijl waarin de opstand in de locomotievenfabrieken van Lodz wordt beschreven. En de veel scherpere en schrijnender toon in een paar van de gedichten die bij Dokter Zjivago horen. ‘Hamlet’ is er een van. We moeten eigenlijk aannemen dat hier niet Pasternak zelf aan het woord is, maar de hoofdpersoon van zijn roman. En dokter Zjivago spreekt hier niet namens zichzelf, maar namens Hamlet. Nog beter gezegd: namens een toneelspeler die straks het toneel op moet om de rol van Hamlet te gaan spelen. Hij ziet er tegen op. Hij weet nu al de blik van de duizenden ogen in de zaal op zich gericht. Iedereen die dit gedicht leest wordt vanzelf stil, net als in de tekst zelf, en houdt de adem in. Hoe gaat deze twijfelaar het er vanaf brengen? Iedereen voelt aan dat Pasternak hier ook namens zichzelf sprak, wetende wat de publicatie van Dokter Zjivago teweeg zou brengen. Verrassend is de identificatie, in de woordkeus, met Christus in de hof van Gethsemane, vlak voordat Judas hem komt verraden. Het ‘drama’ speelt zich hier op allerlei niveaus af:  Hamlet  ’t Wordt al stil. Ik sta nu op de planken.  Met mijn rug tegen de deurpost aan  tracht ik uit de verre echoklanken  op te vangen hoe ’t mij zal vergaan.  ’t Duister is op mij gericht, er keren  duizenden binocles zich naar mij.  Laat de kelk aan mij voorbijgaan, Here,  Abba Vader, zo dat mogelijk zij.  Lief is mij Uw vaderlijk vermanen,  en ik ben tot deze rol bereid.  Maar vandaag speelt hier een ander drama.  Gun mij deze keer nog wat respijt.  Maar de loop van ’t stuk is als het leven.  ’t Eind is onafwendbaar, ligt al vast.  ’k Sta alleen, door huichelaars omgeven.  Leven is bepaald geen lichte last.  Na de publicatie van Dokter Zjivago werd Pasternak beschuldigd van het verraden en belasteren van de revolutie. Het leven werd hem onmogelijk gemaakt. Toen hij niet lang daarna stierf, op 30 mei 1960, aan longkanker, wilden de autoriteiten daar niet al te veel ruchtbaarheid aan geven. Toch kwamen er duizenden mensen uit Moskou naar Peredelkino, voor de begrafenis. Dokter Zjivago was verboden, maar er waren er veel die bij het graf de tekst van ‘Hamlet’ opzegden, uit het hoofd. De slotregel is een Russisch spreekwoord. Letterlijk: het leven is geen wandeling door een veld. Berg en Wiebes: leven is bepaald geen lichte last.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",entertainment
"Dinsdag, 12 september 2017 om 22:38  Paris Saint-Germain heeft grote indruk gemaakt in zijn eerste wedstrijd in de groepsfase van de Champions League. De Franse grootmacht had in Schotland geen kind aan Celtic, dat reeds bij rust tegen een onoverbrugbare achterstand aankeek en uiteindelijk zijn grootste thuisnederlaag ooit in Europees verband leed. Bayern München rekende in dezelfde groep af met Anderlecht.  Celtic – Paris Saint-Germain 0-5Het sterrenensemble van Unai Emery had slechts negentien minuten nodig om een gaatje te vinden in de defensie van Celtic. Thiago Silva veroverde de bal op eigen helft, waarna Adrien Rabiot aan het werk werd gezet door de aanvoerder van PSG. De Franse middenvelder had vervolgens een uitstekende steekpass in huis op Neymar, die het sprintduel won van Anthony Ralst en uiteindelijk in het dak van het doel binnenschoot: 0-1.  De duurste speler aller tijden was voortdurend een plaag voor de defensie van de Schotten en stond ook aan de basis van de 0-2. Na een voorzet van Marco Verratti vanaf de rechterflank legde Neymar de bal met het hoofd klaar voor Kylian Mbappé, die van dichtbij geen fout maakte. Op slag van rust pikte ook Edinson Cavani nog zijn doelpunt mee vanaf elf meter, nadat hij zelf in het strafschopgebied van de thuisploeg was neergelegd door Jozo Simunovic. Na de onderbreking nam PSG gas terug, al sloeg het in de slotfase nog wel tweemaal toe. Mikael Lustig scoorde eerst in eigen doel door een voorzet van Julian Draxler binnen te lopen, waarna Cavani met een kopbal de eindstand bepaalde.  Bayern München – Anderlecht 3-0Het duel in de Allianz Arena was in feite al na een klein kwartier gespeeld. Sven Kums kon na een overtreding in het strafschopgebied van Anderlecht op Robert Lewandowski inrukken met een directe rode kaart, waarna de Poolse spits vanaf elf meter zelf het openingsdoelpunt verzorgde. Met tien man hield het elftal van René Weiler vervolgens knap stand in de eerste helft, al maakte Bayern, met Arjen Robben in de basiself, zeker geen grootse indruk.  Robert Lewandowski nam de 1-0 voor zijn rekening  Luttele minuten na de onderbreking ontsnapte het elftal van Carlo Ancelotti ternauwernood aan de gelijkmaker. Alexandru Chipciu had na een fraaie aanval de 1-1 op zijn voet, maar zijn schot trof de paal. Bayern voerde daarna de druk richting het Belgische doel op en bracht halverwege de tweede helft uiteindelijk de beslissing in het duel aan. Thiago Alcántara kon van dichtbij eenvoudig scoren na een perfect voorzet van Joshua Kimmich. Laatstgenoemde bepaalde één minuut voor tijd de eindstand na een pass van Jérôme Boateng.  Wat een verrassende uitslagen toch weer in de Champions League! Echt, het blijft een feest van verbazing, iedere keer weer als je rond 22.35 eens kijkt wat de uitslagen zijn geworden. Je kan er echt geen pijl op trekken wie er nu weer gaat winnen.  Stop met huilen anders kijk gwn een ander sport ofs NFL . Bayern speelde geen mooi voetbal het kon zelfs 1-1 worden . James halen is mooi maar mss overbodig en lewa is echt geen goeie teamgenooit kon de bal drie keer afleggen  0-5 tegen Celtic beginnen en MCN allemaal op het scorebord is een lekker begin aan dit Cl avontuur. Volgende Cl game komt de echte test namelijk Bayern in het Parc des Princes, dan gaan we zien waar Neymar en co staan.  Dit PSG is heel anders dan het PSG van vorige jaar dat moet ook wel met Neymar, Mbappe en Cavani. Maar ik kan me nog steeds ergeren aan Emery ik hoop echt niet dat hij zo'n mooie voetballer als Mbappe gaat verpesten door hem heel het seizoen op rechtsbuiten te laten spelen. Hij hoort en moet in de spits spelen daar kan die zijn spel spelen acties maken en lekker scoren net als bij Monaco. Op de rechtsbuiten positie is hij voorspelbaarder omdat hij veel kapt en daardoor is die minder dreigend. Cavani kan je ook niet banken want die scoort heel veel al kan die vaak kleine kansen missen. Ik zou Mbappe en Cavani samen laten spelen dus met die 2 spitsen net zoals hoe Monaco kampioen is geworden vorige jaar waar Mbappe een grote bijdrage bij had.  Indd mbappe is gwn een schaduwspits. Maar de gelijkenus met Henry is gwn terecht. Allebei van Monaco beginnen op de rechtsbuiten en later zal mbappe toch als spits spelen net zoals Henry eng gwn mss is hij de zoon van Henry buiten huwelijk  @zlatanibraHet is omdat Mbappe zo'n toptalent is dat hij gewoon 2x heeft weten te scoren overigens speelde hij die eerste wedstrijd als spits naast Cavani. Maar hij kan nog veel dreigender zijn als die met zijn rechterbeen dus zijn betere been naar binnen trekt. Hij is een speler die veel acties maakt en scoort dat is moeilijk op de rechtsbuiten positie. Net zoals je Messi nog nooit op linksbuiten hebt gezien. Het is nog vroeg in het seizoen dus ik weet niet wat Emery ze plannen zijn met Mbappe. Ik ben al geen fan van Emery maar dit is echt iets wat hij niet moet gaan doen.  Ik ga elke keer pijn lijden en denk Real ook, wanneer Mbappe weer een wedstrijd heeft gevlamd! Zo jammer dat ze hem niet gehaald hebben. Deze man is pas 18, maar speelt als een baas, een volwassen vedette die zich zonder moeite waar dan ook aanpast. Hij kan rechts, in de spits, en links spelen en dat is precies wat een Real nodig had!  Dit is wel een zieke aanvalstrio van Psg, daar gaan ze veel plezier aan beleven. Tegen Metz speelden ze al frivool samen en nu weer met drieën belangrijk tegen Celtic. Geef ze wat tijd en ze zullen unstoppable zijn. Dit PSG maakt absoluut kans om de CL te winnen, met zo'n aanval is dat gewoon mogelijk. De rest van het team was al in orde. Man ik ben echt jaloers dat PSG deze topper Mbappe hebben gehaald.  Een 18 jarige die bij Real net pas om de hoek komt kijken en gelijk meer verdienen dan je grote vendetta's. Zie je dat gelijk goed lopen? Real heeft daarnaast hem helemaal niet nodig, want met beste 11 op 't veld blijft Real nog steeds de beste ploeg momenteel (naar mijn mening), dus 180 uitgeven aan een 18 jarige is het niet waard.  Leuke wedstrijd. Wat maken Tolisso, Thiago, Sule en Kimmich vrolijk zeg. Kimmich die me langzaam doet denken, Tolisso die wat extra toevoegt, Sule zo jong en nu al zo goed en dan Thiago magisch hij is zeker Man of the match. Nu naar Robben en Ribery, als ik naar ze kijk denk ik aan een pak die overdatum is. Ribery was dan niet zo erg als Robben maar het deed pijn aan mijn ogen. Het kon beter op naar PSG zonder Alaba ... yeah!  Gewoon een slechte wedstrijd voor Robben. Niet meer en niet minder. Tuurlijk is hij in zijn afbouw, maar vanavond was niet zijn avond. Belachelijk trouwens hoe Ribery zich als een kind gedraagd wanneer hij gewisseld wordt.  Momenteel ben ik klaar met Ancelotti. Het is heel opvallend dat Bayern beter begon te spelen met Müller erin. Müller moet goed gebruikt geworden. Dat komt ook de andere ploegspelers zoals Lewandowski ten goede. Tegen een defensief ingestelde ploeg was Lewandowski geïsoleerd. Ook toen Boateng erin kwam oogde de verdediging terug stabiel. Ik vind hoe dan ook onbegrijpelijk om dan Hummels buiten te laten voor Martinez. Ik zie het zwart tegen het aanvalstrio van PSG als Ancelotti dezelfde fouten blijft maken.  Ik vind het eigenlijk walgelijk als je die 3 van PSG zo nep met elkaar ziet knuffelen, hele smak geld neergegooid en dat is het, de club doet het eigenlijk bizar slecht gezien de omstandigheden. Las een keer dat de omgeving Parijs het meeste voetbaltalent in de wereld bezit, en maar 1 jeugdspeler in de basis  Haha alsof Suarez en Dembele gratis zijn. Ieder topclub koopt topspelers zo ook Barcelona. Dat PSG 2 toekomstige gouden bal spelers heeft gehaald voor 222 en 180 miljoen kun je zeggen dat het veel geld is. Maar er is steeds meer geld in het voetbal en deze jongens zijn over paar jaar veel meer waard.  Kan niet wachten op PSG - Bayern wedstrijden! Dat zal de verhouding wel degelijk weergeven waar beide ploegen momenteel staan. Psg's trio voorin zal vast opgeven moment enorme druk op zich krijgen om het team telkens te dragen, dus ben benieuwd hoe ze er dan voor staan.  Je moet inloggen om te reageren. Heb je nog geen account? Dan kun je je gratis registreren.Inloggen  Paris Saint-Germain heeft grote indruk gemaakt in zijn eerste wedstrijd in de groepsfase van de Champions League. De Franse grootmacht had in Schotland geen kind aan Celtic, dat reeds bij rust...Lees verder",entertainment
"SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Dat bevestigt woordvoerster Lieke Peters van Zoover. ""Ons verificatiesysteem detecteerde afwijkende recensies. Er zijn in relatief korte tijd extreem veel reviews met een hoge score doorgegeven. Dat is opvallend. We vermoeden dat er sprake is van manipulatie en zijn die recensies nu aan het onderzoeken"", zegt zij.  De Iraanse broers Azimi genieten in West-Brabant bekendheid, omdat ze aan de Bredase voetbalclub NAC 110.000 euro doneerde als premie voor de promotie naar de eredivisie. Sasan Azimi reageert verbolgen op de aantijgingen van Zoover. ""Er is absoluut geen sprake van manipulatie. Natuurlijk vragen wij weleens aan tevreden klanten om een recensie te schrijven, maar dat is toch heel wat anders. Het hotel heeft jaarlijks 50.000 gasten. Zo'n 2 tot 3 procent schrijft een recensie. Is dat veel? Dat vinden ze bij Zoover, maar wij vinden van niet.""  Volgens Zoover heeft De Elderschans 2.400 recensies, terwijl vergelijkbare accommodaties tot hooguit de helft komen. Gemiddeld zouden de gasten het Zeeuwse hotel een dikke acht geven, maar Zoover wijst op de vele nauwelijks onderbouwde tienen die daarbij zitten. Daar tegenover staan veel zeer negatieve reacties die wel goed zijn onderbouwd. Lieke Peters: ""We hebben nu een disclaimer gevoegd bij De Elderschans om de gebruikers van Zoover te waarschuwen dat er mogelijk valse recensies bij zitten.""  Onlangs sleepten de broers nog de Zoover Gold Award binnen voor de populairste hotel van 2016. Wat met die titel gaat gebeuren, is onduidelijk. ""We hebben dit nooit eerder aan de hand gehad. Als blijkt dat er geknoeid is met de recensies zullen wij ons op maatregelen beraden"", aldus Peters.  Nieuwsapp Download de gratis nieuwsapp van BN DeStem en blijf zo altijd en overal op de hoogte van het laatste (sport)nieuws. 24 uur per dag al het nieuws uit uw buurt of stad en het belangrijkste nieuws uit binnen- en buitenland. Gratis, overzichtelijk en snel! Download de app hier voor iOS en hier voor Android!  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"BERGEN OP ZOOM - Een ruzie bij winkelcentrum De Zeeland aan de Markiezaatsweg in Bergen op Zoom is woensdagmiddag op een zware mishandeling uitgelopen. Een 36-jarige man werd ook nadat hij inmiddels op de grond lag geschopt en geslagen.  Een man (36) zat op een bank naast een supermarkt toen een bezoeker van de kruidenier hem aansprak. Er ontstond een ruzie, vermoedelijk over drankgebruik bij de winkel.  De verdachte (21) werd gevolgd door de man van de bank. Nadat hij weer uit de supermarkt kwam, volgde de man hem het winkelcentrum in.  Bij een andere winkel sprak de achtervolger de man aan. Het werd een ruzie waarbij beiden naar elkaar uithaalden. Uiteindelijk sloeg de verdachte raak en viel het slachtoffer op de grond. De verdachte schopte en sloeg de man meermalen terwijl hij op de grond lag en liep daarna weg.  Omstanders belden de politie. Ook een ambulance kwam ter plaatse. Het slachtoffer werd door agenten opgevangen en verzorgd door de ambulanceverpleegkundigen. Hij wees de verdachte aan die door de agenten werd ingerekend en ingesloten in het cellencomplex.  Het slachtoffer verklaarde dat hij bespuugd was door de verdachte en dat hij spijt had van zijn actie. De politie onderzoekt de toedracht van het incident.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Elektrische apparaten zorgen vaak voor brand in huis. Meestal is het 's nachts opladen van een smartphone of tablet de boosdoener. Maak jij je hier weleens schuldig aan?  Ja, bijna iedere nacht zelfs  45%  Ja, soms, ook al weet ik dat het onverstandig is  19%  Nee, ik laad alleen overdag op  36%  Aantal keer gestemd: 1606 keer  Jaime van Gastel uit Almere is een man met een missie. In het dagelijks leven is hij manager van een kledingzaak, maar hij heeft een opvallende hobby: boeven vangen. Daar reist hij stad en land voor af. Gisteren was hij hiervoor in Tilburg. Een goede zaak?",entertainment
"Na het succes van Tom Dumoulin in de Giro zijn de ogen in de Vuelta de komende weken gericht op ploegmaat Wilco Kelderman.  Door onze redacteur Dennis Meinema | pagina 6 - 7  In zijn juniorentijd was Wilco Kelderman (26) allround zo goed, dat zelfs Tom Dumoulin tegen hem opkeek. Vooral in tijdritten, tegenwoordig dé discipline van Dumoulin, was Kelderman beter. Niet de latere winnaar van de Giro, maar Kelderman, een schriel en onopvallend ventje uit Barneveld, zou het gaan maken in de grote rondes. Hij was de grote belofte van de Nederlandse wielersport, met zijn fysieke capaciteiten was alles mogelijk.  Maar er is veel gebeurd. Dumoulin is de grote man, na zijn Giro-zege afgelopen mei, Kelderman heeft de verwachtingen (nog) niet waar kunnen maken. Zijn opwaartse lijn stokte na 2014, vooral door valpartijen en blessures. Dumoulin en Kelderman rijden sinds dit jaar weer voor dezelfde ploeg, Team Sunweb, de succesformatie die de Giro won en twee truien mee terugnam uit de Tour. In de Vuelta, die zaterdag is begonnen, is het de beurt aan Kelderman om te laten zien dat hij nog altijd tot de besten behoort.  Jeugdtrainer Wim Sluis ziet het wel gebeuren. „Wilco is het grootste wielertalent ter wereld. Dat heb ik altijd geroepen, en dat doe ik nog steeds.” Sluis maakte kennis met Kelderman toen hij als tiener van een vereniging in Amersfoort overkwam naar de fietsclub De Volharding, een begrip in de regio. „Er kwam een iel jochie binnen”, vertelt Sluis. „Bescheiden, rustig, de ideale schoonzoon. Eigenlijk een beetje te lief voor dit metier, maar met ongekende mogelijkheden. Hij kan sprinten, tijdrijden en hard bergop.”  Vader Gijsbert Kelderman haalde destijds zijn schouders op als zijn zoon door de trainer het grootste wielertalent ter wereld werd genoemd. Hij moest het nog maar zien. Zijn jongste zoon was nooit een krachtpatser geweest. Bij de F’jes gevoetbald, daarna hardrijden op de schaats. Wilco schopte het tot de C-selectie, maar als tiener stagneerde zijn ontwikkeling. Pa Kelderman, niet de grootste prater: „Om hard te kunnen schaatsen heb je gewicht nodig. Wilco was veel te licht.” Evengoed trok de familie – pa, ma en drie zoons – er in de winterse weekenden op uit om wedstrijden te rijden. Maar toen Wilco en zijn vier jaar oudere broer Martin in de zomer ook wilden fietsen, moesten ze kiezen. Ze kozen voor het asfalt.  Want de broers hadden ontdekt dat ze op een racefiets van nature harder konden dan hun leeftijdgenoten. Al bij de junioren viel Kelderman op. Toen hij op een officieus jeugd-EK in Luxemburg op zijn vijftiende heuvelop met kop en schouders boven de rest uitstak, hadden de belangrijke pionnen van de vaderlandse opleidingsploeg genoeg gezien. Deze keer was het Peter Zijderveld, trainer bij het Rabobank Development Team, die pa Kelderman erop wees: „Als er eentje prof wordt, dan Wilco.”  Kelderman maakte de mavo af, maar op het moment dat het grote Rabobank hem inlijfde, stopte hij met zijn mbo-opleiding Multimedia om zich op het fietsen te richten. Zijn ouders gaven meteen groen licht. „We deden waar hij gelukkig van werd. En dat was fietsen op zijn Vitus Turbo.”  In die jaren nam Rabobank de Ardennenproef af, twee tests na een trainingskamp: een tijdrit over de steile Côte de Wanne en eentje over de langere Côte de Rogiers. Zijderveld: „Wilco was de snelste van iedereen, terwijl hij op een te zware fiets reed. En dat deed hij met een grote glimlach op zijn gezicht. Hij was een echte liefhebber, zat bijna nonchalant op de fiets. Als iemand in Nederland een grote ronde kan winnen, dan is het Wilco.”  Broer Martin vertelt dat Wilco en hij hun tijd ver vooruit waren. Martin ontwikkelde tijdens zijn studie fysiotherapie een fietspositiemeetsysteem en paste zijn kennis toe op zijn talentvolle broertje. Zo zat Wilco altijd het efficiëntst van iedereen op zijn racefiets, met de perfecte hoeken zadel-stuur-trappers.  Op zijn beurt zocht Wilco avonden lang op internet naar nieuwe snufjes, nieuwe technieken voor zijn fiets. Dat doet hij nog altijd. „Wilco heeft de neiging alles tot in detail uit te zoeken. Dat kan zijn grote kracht zijn”, vertelt Martin Kelderman. „Maar soms slaat hij erin door.” Hij doelt op een periode waarin zijn broertje experimenteerde met een zo laag mogelijk lichaamsgewicht. Daarmee was voor Kelderman de winst niet te behalen: mentaal trok hij dat slecht.  In 2014 werd Kelderman zevende in zijn tweede Giro, en wedijverde later dat seizoen bergop met toprenners Chris Froome en Alberto Contador in het Criterium du Dauphiné, een korte etappekoers in Frankrijk. Maar de voorbije twee jaar was zijn loopbaan een worsteling, vooral met zichzelf. Zijn eerste Tour, in 2015, had hij last van zijn rug en eindigde hij als 79ste in het algemeen klassement. Een jaar later had hij materiaalpech tijdens een afdaling en schoof hij tegen het smeltende asfalt. Einde klassement, alweer: Kelderman eindigde als 32ste, geen plaats voor een wielrenner die al sinds zijn tienerjaren de hemel in wordt geprezen.  Bij Lotto-Jumbo kon hij maar moeilijk omgaan met de rol van kopman en het bijbehorende verwachtingspatroon, en dus stapte hij dit jaar over naar een nieuwe omgeving, bij Sunweb. Gijsbert Kelderman: „Bij Sunweb hebben ze een visie met Wilco, en daar wijken ze niet van af. Dat is belangrijk voor hem. Hij wist in januari al dat hij de Vuelta als kopman zou rijden. Bij Lotto-Jumbo was dat niet.”  Broer Martin: „Wilco is enorm gedreven, kan zich ergens totaal in vastbijten. Maar als het dan niet gaat zoals hij het wil, heeft hij moeite los te laten. Dan kan hij behoorlijk in de put zitten. Hij kan er ook moeilijk over praten, dat had hij als kind al. Als hij hard onderuit ging met de mountainbike, dan zag je niets aan hem.”  Oud-ploegmakker Jos van Emden schetst hetzelfde beeld. „Ik heb jaren met hem op de kamer gelegen, maar heb nog steeds het idee dat ik de echte Wilco niet ken. Waar ik soms ontplof, kropt hij alles op. Van mij zou hij best eens wat meer beuken uit mogen delen. Dan laat hij zien: hé jongens, hier ben ik.”  In maart brak Kelderman bij een val in Italië zijn wijsvinger. In het revalidatietraject ging hij als een bezetene te werk, want hij wilde op tijd fit zijn om te knechten voor Dumoulin in de Giro. Uren zat hij op de rollerbank, geen pretje voor een renner. Kelderman verscheen afgetraind aan de start in de Giro, maar reed in de negende rit tegen een stilstaande motor op en brak dezelfde vinger opnieuw.  Ditmaal nam hij rust voor hij weer op zijn fiets sprong. In de periode daarna trainde hij veel met Van Emden, die in dat gedrag een volwassen geworden renner herkende. Meer dan ooit hoort Kelderman nu in het rijtje favorieten voor een podiumplaats in Madrid, waar op 10 september de Vuelta eindigt. „Hij is misschien wel in de vorm van zijn leven”, denkt broer Martin. „Hij is fris, mentaal sterker na al die tegenslagen. Ik zag laatst eindelijk het vuur weer in zijn ogen.”  Zaterdag is de Ronde van Spanje van start gegaan. Wilco Kelderman is kopman van de Sunweb-ploeg, die eerder dit jaar met Tom Dumoulin de Ronde van Italië won. Na de eerste twee etappes staat hij op de achtste plaats en is daarmee de hoogstgeklasseerde Nederlander. Naast Kelderman heeft Nederland nog een klassementsrenner in de Vuelta: Steven Kruijswijk, kopman van LottoNL-Jumbo.  Deze maandag moeten de klassementsrenners aan de bak als het peloton de Pyreneeën intrekt voor de eerste bergrit. De Vuelta eindigt op 10 september.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  In de loop van dinsdagochtend verdwijnt de gladheid van de wegen en lopen de temperaturen op tot iets boven nul. Dinsdagavond kan het smeltwater echter weer opvriezen, wat kan zorgen voor gladheid op de wegen.  De Verkeersinformatiedienst (VID) verwacht dan ook een zeer zware avondspits.  WeerPlaza meldt dat de wegen in de middag goed toegankelijk zijn. Lokaal kan het in woonwijken of op fietspaden ook dinsdagmiddag glad blijven, als daar geen zout is gestrooid.  Volgens WeerOnline kan het na zonsondergang weer glad worden als het smeltwater bevriest. Vooral landinwaarts daalt de temperatuur na zonsondergang snel tot onder het vriespunt, wat voor gevaarlijke situaties op de weg kan zorgen.  Na dinsdag is het volgens WeerPlaza grotendeels gedaan met het winterse weer. De komende zeven dagen is er nog wel kans op gladheid in de ochtend na nachtvorst. WeerOnline meldt dat er donderdag en vrijdag nog kans is op hagel of natte sneeuw afkomstig van de Noordzee.  De VID meldt dat er dinsdagochtend sprake was van een drukke ochtendspits door de gladheid, maar dat die nu grotendeels is opgelost. Er staat om 10.00 uur nog 88 kilometer file. De staking in het basisonderwijs zorgde ervoor dat het wat rustiger was op de weg dan normaal.  Luchthaven Schiphol draait dinsdag weer nagenoeg normaal. Alle start- en landingsbanen zijn weer sneeuwvrij. Wel is er nog een aantal vluchten vertraagd. ""We hebben twee dagen met sneeuw achter de rug, dat werkt nog wel even door in de operatie"" , zegt een woordvoerder van Schiphol.  KLM heeft 25 intercontinentale vluchten en 105 Europese vluchten moeten annuleren omdat de benodigde vliegtuigen en bemanning door de verstoring nog op buitenlandse luchthavens waren. KLM waarschuwt dat de klantenservice langere wachttijden heeft doordat er veel passagiers moeten worden overgeboekt.  De KNVB rekent erop dat alle wedstrijden die voor dinsdagavond in de Eredivisie en Jupiler League op het programma staan, kunnen doorgaan. In de stadions van PEC Zwolle, NAC Breda en Go Ahead Eagles wordt hard gewerkt om de sneeuw van het veld te krijgen.  Als de weersomstandigheden niet drastisch veranderen, gaat de KNVB er vanuit dat zelfs extra veldkeuringen niet nodig zijn.  Maandagavond was er door de sneeuwval sprake van chaos op het spoor en op de wegen. De weersomstandigheden zorgden voor veel verstoringen op het spoor waardoor lange tijd geen treinen reden van of naar Amsterdam Centraal, Schiphol en Utrecht Centraal.  Op Schiphol werden 1.300 veldbedden neergezet voor gestrande reizigers. Treinen en bussen reden niet meer en ook veel vluchten waren geannuleerd. De reizigers die niet van de luchthaven af konden komen kregen naast een veldbed ook koffie en broodjes aangeboden dinsdagochtend. Op andere stations heeft de NS iedereen nog kunnen vervoeren.  Vooral in de Randstad was er sprake van grote files die tot laat maandagavond hebben geduurd. Ook waren er veel wegen afgesloten door de hevige sneeuwval en door ongelukken veroorzaakt door de gladheid.",other
"TILBURG - Een protest tegen vooroordelen. Dat is de rap van de 25-jarige Ludo Vandebroek uit Tilburg. Hij is een rapper met een verstandelijke beperking.  Het zelf geschreven nummer ‘Het leven is oneerlijk’ is geïnspireerd op het overlijden van zijn moeder en het leven met een verstandelijke beperking. De ontstond bij de geboorte van Ludo, die al na 26 weken zwangerschap ter wereld kwam. ""Ik was de kleinste baby van Nederland. Ik paste in een handpalm"", aldus de rapper.  Hij noemt zich 'prettig gestoord' in plaats van verstandelijk gehandicapt. Rappen is zijn lievelingshobby. Hij heeft thuis een complete studio gebouwd. ""Sommige mensen denken dat je niets kunt, maar dat is absoluut niet zo.""  De website van Omroep Brabant maakt gebruik van functionele en analytische cookies om inzicht te krijgen in de werking en effectiviteit van www.omroepbrabant.nl. De verzamelde gegevens worden niet gebruikt om activiteiten van individuele gebruikers te volgen, maar zijn nodig om de website goed te laten functioneren. De advertentie en social media cookies van derden verzamelen mogelijk ook gegevens buiten de website van Omroep Brabant. Door op accepteren te klikken, geef je toestemming voor het plaatsen van cookies bij bezoek aan deze website. Meer weten over deze cookies? Klik dan op info.",entertainment
"'Nederland is benauwd en benauwend. Ik kom uit een calvinistisch dorp en een calvinistisch gezin, mijn vader was dominee in Rhoon. Iedereen bemoeide zich met alles: hoe mijn vader zich gedroeg, of hij te veel uit het Oude of het Nieuwe Testament preekte, hoe vaak de kinderen van de dominee naar de kerk gingen. Toen ik voor het eerst een meisje zoende op de dijk - ik was 15 - wist mijn vader het al voor ik thuiskwam. De domineeszoon had zich niet zedig gedragen. In mijn autobiografie De kleine waanzin heb ik dat de bemoeicultuur genoemd.  'Het was een verademing toen ik, na de School voor Journalistiek in Utrecht, in Bordeaux politieke wetenschappen ging studeren. Ook omdat je in je gedachtenvorming vrij werd gelaten, er was een groot respect voor het individu. In Nederland was je geen individu maar werd je in een hok geduwd.  'Waar ik me ook vreselijk aan stoorde was: 'Nederland gidsland', gatverdarrie, dat je denkt dat je het beter weet. Altijd dat opgeheven vingertje naar andere landen. Vreselijk. Terwijl ik vond dat Nederlanders een stelletje lafbekken waren geweest in de oorlog. Grote mond ja, maar als puntje bij paaltje komt... De grote groep heeft niets gedaan, dacht ik. En dan wel het gidsland uithangen. Alles bij elkaar vond ik Nederland geen land waar ik trots op was en waar ik me lekker voelde. Daarom ging ik reizen en in andere landen wonen.'  Langzaam maar zeker begon ik in te zien dat Nederland ongelooflijk is veranderd  'Ik ging schrijven over landen die niet bekend waren of waar je niet van zou denken dat mensen daar iets mee hebben. Een aantal landen in Afrika, Venezuela, de Baltische landen. Ik was stomverbaasd toen ik merkte dat zoveel lezers zich voor die landen interesseerden. Mijn boek Baltische zielen - uit 2010 - is nu aan de 20ste druk toe. Jaar in jaar uit komen drommen mensen naar mijn lezingen. De belangstelling blijft. Eenzelfde interesse tref ik aan voor mijn Rusland-boeken en voor Waarom elf Antillianen knielden voor Chopin. Het is een oprechte nieuwsgierigheid en de wil dieper in de materie te duiken. Waar tref je dat elders aan? Langzaam maar zeker begon ik in te zien dat Nederland ongelooflijk is veranderd. Er is nu helemaal niet meer dat bedillerige, er is een openheid van geest.  'Door het schrijven van het boek De vergelding, over mijn dorp in de oorlog, ben ik ook anders gaan denken over de moed van Nederlanders. O, in mijn dorp ging heel veel mis in de oorlog, maar dat het allemaal lafbekken waren, is niet gestaafd door feiten. In het dorp waar tweeduizend mensen woonden zaten 170 mensen ondergedoken. Geen van die 170 is gearresteerd, ook niet tijdens de drie grote razzia's. De mensen hebben ongelooflijke risico's genomen om onderduik te verlenen.'  Het is gek genoeg gunstig voor Nederland geweest dat Wilders er is  'Nederland is een prettiger land geworden. We zijn bescheidener geworden en hebben niet meer die bemoeizucht en bedilzucht. Ik merk ook in gesprekken met mijn Nederlandse vrienden dat ze niet meer zo zelfingenomen zijn met hun eigen mening. Het is gek genoeg gunstig voor Nederland geweest dat Wilders er is. Vanaf het moment dat hij naar voren trad en in alle kranten in Europa tentoon werd gespreid, durfden Nederlanders niet meer dat wijsvingertje op te steken en te zeggen dat wij het gidsland waren. Voorheen was het altijd foei foei over die Fransen met Le Pen of die Oostenrijkers met Haider. Het kwaad was altijd elders.  'En bemoeizucht heeft ook een goeie kant: men laat je niet aan je lot over en alles is geregeld. Daar sta je niet bij stil als je erin opgroeit. Maar ik heb in landen gewoond waar het absoluut niet vanzelfsprekend was dat je stroom of water of internet had.  'Daarbij is Nederland het beste bewijs dat we politiek gezien met veel minder toekunnen. Het is geruststellend dat we zonder sterke of inspirerende leiders dit landje best op de been houden. Ik heb in maart gestemd en er is nu nog steeds geen nieuw kabinet. Stort het land in elkaar? Draait de economie volledig in de soep? Welnee, de economische groeicijfers moeten steeds naar boven worden bijgesteld, de werkloosheid blijft dalen, het land marcheert uitstekend. Andere landen smeken om revoluties, fundamentele hervormingen, het roer zesmaal om. Ook in Frankrijk, waar ik deels woon, moet alles telkens wezenlijk anders. Dat hebben we in Nederland gelukkig niet. Laat staan dat we totale revolutie moeten hebben. En welke regering er komt, ik geloof niet dat iemand daar nu vreselijk over in zit. Het land draait gewoon door. Nederlanders stappen iedere morgen weer op de fiets en rijden met het broodtrommeltje onder de snelbinders naar hun werk. Na zoveel reizen en zoveel verblijven elders zeg ik: goeie mentaliteit.  'Ik ben tegenwoordig vaker in Nederland. Ik woon nu vijf maanden in Frankrijk, vijf maanden in Nederland en twee maanden reis ik. Vroeger toen ik, na een periode in het buitenland, naar Nederland terug moest, vond ik het naar en sprong mijn hart niet bepaald open. Nu wanneer ik terugkom, lezingen geef en weer volop in contact kom te staan met Nederlanders, denk ik: wat hebben ze een oprechte interesse voor dingen die ver van hun bed liggen. Een prachtige karaktertrek.'  Dit is een artikel van Volkskrant Plus.Volkskrant Plus artikelen zijn exclusief voor abonnees.",entertainment
"De politie heeft 15 tips binnengekregen over de moord op Djordy Latumahina nadat het programma Opsporing Verzocht er vorige week aandacht aan besteedde. Er zijn namen genoemd, en mensen gaven specifieke informatie over een auto die een verdachte gebruikte.  Vorige week vroeg de politie in het programma met verscherpte beelden opnieuw aandacht voor één van de daders van de moord op Latumahina (31). In maart werd al een aantal verdachten opgepakt, maar de politie zoekt nog altijd naar één van de schutters. Het gaat het om een blonde man, hij heeft volgens de recherche ook op Latumahina geschoten. Hij droeg die dag een donkerblauwe jas met capuchon, een lichte spijkerbroek en donkere schoenen met witte zolen.  Op de beelden die de politie vorige week liet zien, zijn de drie daders te zien die de Kruisweg oversteken in Hoofddorp. Dat is de plek waar ze met een lekke band strandden, vluchtend vanuit Amsterdam. De politie houdt er rekening mee dat het drietal even later werd opgepikt door een donkere Mercedes Vito.  VergismoordLatumahina werd op 8 oktober vorig jaar van dichtbij doodgeschoten in een parkeergarage. Zijn vriendin raakte daarbij ernstig gewond. Achteraf bleek dat de schutters Latumahina aanzagen voor iemand anders.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Maxim Februari  pagina 18 - 19  Met Harry kom ik in gesprek over de onderwereld. We drinken koffie en hebben de rest van de wereld al doorgenomen. Het fokken van hoenders, zoals de zilveren Wyandottes en de Assendelfters met hun grote legkracht. We hebben het faillissement opgerakeld van bedrijven die handelen in keermuren van damwandplaten. En nu dalen we dus af naar de criminaliteit.  Ik zeg iets over een handgranaat in een plastic tasje aan de deurknop van een drugsbaas in de buurt. Harry vertelt dat hij een paar jaar geleden een net opgerolde wietplantage heeft bezocht onder een hondenhok op een oud kampeerterrein. Je kroop dat hondenhok in, zakte door een ingangsluik in de tunnel en na dertig meter lopen belandde je in een gigantische ondergrondse loods. Een constellatie van ontelbare zeecontainers. Er waren aparte motorruimtes, zegt hij, met dieselaggregaten en eigen watervoorzieningen voor de planten.  Als Harry het heeft over dikke elektriciteitskabels die naar gemeentelijke lantarenpalen slingerden, krijg ik opeens een visioen. Ik zie heel duidelijk een toekomstbeeld voor me van ondergrondse plantages waar cryptovaluta worden gekweekt. Bitcoin-mijnen die illegaal hun elektriciteit aftappen van gemeentelijke oplaadpalen. Het is een tamelijk realistisch visioen. De laatste tijd is iedereen zich opeens zorgen gaan maken over het elektriciteitsverbruik door de aanmaak van digitale munten: voor het delven van cryptovaluta is per jaar nu al meer energie nodig dan landen als IJsland of Ierland jaarlijks verbruiken. Je kunt je gemakkelijk voorstellen dat daardoor een run op elektriciteit ontstaat buiten de legale paden om.  Elektriciteit is nu eenmaal niet gratis. In berichten over energieslurpende digitale munten duikt het inzicht eindelijk op. Onheilsprofeten hebben al eerder gewaarschuwd dat internetgebruik meer elektriciteit gaat kosten dan verstandig is, maar toch klikt de mensheid door alsof het niet op kan. Herinner je je nog hoe honend werd gedaan over kranten en boeken van papier? ‘Dode bomen’. Of, als de critici heel hip en cool wilden doen, ‘deaude beaumen’. Vandaag wordt voorspeld dat opnieuw ouderwetse steenkoolcentrales moeten verrijzen om alleen al de hippe digitale valuta overeind te houden. Zo strandt de droom van een elektronisch bestaan gewoon weer als vanouds in klimaat- en milieuschade. Deaude dreaumen.  Want de eeuwige tekorten zijn niet verdwenen en schaarste beheerst nog steeds de planeet. Je kunt wel beweren dat we vanaf nu met data betalen en je kunt doen alsof data heel etherisch uit gratis sterrenstof bestaan, maar dan zie je toch echt iets over het hoofd. Er is schaarste aan energie en grondstoffen en we zijn nog steeds onderworpen aan de oude wetten van de materie.  Zelfs geldloze en cashloze samenlevingen bereik je niet zonder eerst in een hondenhok te kruipen op een verlaten camping. Wat zeg ik? Juist zulke samenlevingen bereik je via zo’n hondenhok. Als er geen geld of geen cash meer is, heb je voor betalingsverkeer opeens een serieuze elektronische infrastructuur nodig. En die infrastructuur vind je niet aan het eind van de regenboog, die zul je moeten aanslingeren in steenkoolcentrales of met dieselaggregaten in motorruimtes van oude zeecontainers.  En dat is waarom ook alweer precies zo actueel en relevant? Omdat Trumps Amerika zojuist de netneutraliteit heeft afgeschaft. Saai en technocratisch nieuws, zou je zeggen. Want oké, dan krijgen sommige partijen voorrang in het dataverkeer en krijgen ze sneller internet dan andere partijen. Nou en, zou je zeggen. So what? Na und? Maar snap je wat dat betekent? Het is het begin van de rantsoenering van het internet. De grenzen van de capaciteit worden zichtbaar en schaarste dient zich openlijk aan. Precies daarom worden sommigen gelijker dan anderen en krijgen ze meer internet dan de rest.  Het afschaffen van de netneutraliteit is, kortom, het afschaffen van gelijkheid in een wereld waarin schaarste heerst. Die schaarste is een gegeven. Iedere keer denkt de mensheid weer de alchemistische uitweg uit de armoede te hebben gevonden, de winstverdriedubbelaar, het internet, een recept voor goud, en iedere keer stuit ze daarbij op oude grenzen. Waarna steevast voorstellen volgen om de armoede ongelijk te verdelen.  Bij alle hippe nieuwigheid kan het geen kwaad een beetje down to earth te blijven en te beseffen dat de eeuwige kwesties van vrijheid en gelijkheid niet verdwijnen. Afschaffen van de netneutraliteit klinkt heel abstract, maar het betekent gewoon dat ergens in een loods mensen een toestel in elkaar hebben geflanst waarmee ze het vermogen hun kant op harken.",other
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Archeologen hebben vlakbij de piramides van Caïro een 4.400 jaar oude tombe ontdekt.  Dat heeft het Egyptische ministerie van Oudheden zaterdag bekendgemaakt. De graftombe was volgens het ministerie van een hoge officier in de vijfde dynastie van Egypte genaamd Hetpet.  Hetpet was een vrouwelijke officier die volgens de archeoloog nog een tombe heeft bij de piramides van Gizeh.  Volgens de archeoloog die de ontdekking heeft gedaan, zijn er in de grafkamer verschillende afbeeldingen te zien. Zo is er een jagerstafereel op de muren getekend en zijn er beelden gemaakt van een aapje dat fruit plukt en danst. Apen werden in die tijd regelmatig als huisdieren gehouden in Egypte.  Zaterdag na de bekendmaking werden voor het eerst mensen toegelaten in de tombe. Naast journalisten en specialisten kwamen er ook veel toeristen op de tombe af.",other
"Eric Corton sloot zich vorig jaar bij de Amsterdamse fietsclub The Windjammers aan. Hij nam het sporten serieus en viel daardoor 26 kilo af. 'Na alle voor de hand liggende en soms verwoestende ’rock and roll’ van het eerste deel van m’n leven is dit deel twee... Voelt goed. Heel goed.'  Dat schrijft de presentator en acteur op zijn Instagram. 'Zo aan het einde van 2017 maak ik een beetje de balans op... en kom tot de conclusie dat er veel gebeurd is. Ik ben vorig jaar serieus ’op de fiets’ gestapt en heb het hele jaar met deze club rondgereden. Zij hebben me de motivatie gegeven om iedere week minimaal twee keer op te stappen en gewoon te rijden. Grenzen verlegd, vrienden gemaakt, regen en wind getrotseerd en Limburgse heuvels beklommen...'  Corton heeft ook de alcohol volledig achter zich gelaten. 'En een record van 263km op één dag in de benen.' Hij sluit de post af met dankwoord richting zijn fietsvrienden: 'Bedankt voor alles tot nu toe...en voor wat nog komen gaat!  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Ik zie Ajax net als vorig seizoen weer graag de finale van de EL halen maar dat zie ik door de recente vorm helaas niet gebeuren. Ajax gaat denk ik vandaag jammer genoeg met 1-3 verliezen en dat betekent dan hopelijk ook exit Keizer. Overmars zal wel weer een aantal paniekaankopen doen en die gaan hopelijk voor Ajax goed uitpakken.  Voor de halve finale zou ik persoonlijk een 1e plek in de competitie opgeven, of het moet zo'n ontknoping zijn als in 2011. Maar 1-3 verliezen? Doe aub normaal en houd vertrouwen. Ajax moet en gaat hier 3-1 winnen. Dat mensen zo vroeg hopen op een verlies wat leidt tot het vertrek van een coach vind ik walgelijk.  Eerlijk gezegd interesseert t me niet meer. Je wordt aan de ene kant uit elkaar getrokken en probeert er aan de andere kant nog wat van te maken. Stop er maar lekker mee en laat Engeland en de sjeikjes het onderling maar uitzoeken. Europa League, tsja.. het zal wel.  @AFCfokke, denk dat hij EL bedoelt. Heb ook wel beetje dat Europees mij steeds minder kan schelen. Door het geld zal NL club toch geen potten breken in CL. De EL is de eerste divisie van Europa en die vind ik minder interessant dan de eredivisie in Nederland. Daar kan ik mij beter mee identificeren dan met 2de range Europees clubs.  Hoop aan de ene kant dat Ajax uitgeschakeld word door Rosenborg en de mensen binnen Ajax de bezem door de directie en medewerkers haalt. Voor de zoveelste keer de selectie niet in orde bij aanvang van het seizoen , Sanchez gaat niet weg voor minder dan 40 miljoen en een week later weg voor 31 + 15 miljoen die je nooit ziet . Elke aankoop is niet gehald voor het eerste maar moet eerst een half jaar in jong spelen om te wennen. Neres gehaald voor 13 miljoen en die zet je op de bank , Younes mag keer op keer falen maar blijft staan ,  Als je niet ziet hoe belangrijk de directie en medewerkers voor Ajax zijn, heb je er geen verstand van. Het is lastig als er mensen weg gaan en die heb je niet binnen een dag opgevangen. Maar Ajax is verreweg de meest gezonden club van Nederland met dank aan de directie  Geld op de bank en geen goede selectie op het veld , met dat geld word je geen kampioen en win je de EL ook niet . Het enige wat gehaald word is jeugdig talent terwijl er spelers moeten komen die er direct staan . Een echt goede linksback word al een half jaar gemist en wie zetten ze er neer DIJKS . Nee het technisch hart doet zijn werk niet .  Hij speelde vaak matig, mee eens. Maar hij had wel die individuele actie die de 0-1 kon opleveren in een lastige uitwedstrijd. Daarnaast hield die ook vaak 2 a 3 man bezig waardoor er veel meer ruimte kwam op het middenveld voor Klaassen.  Als ik een Cerny of Kluivert nu zie spelen snap ik wel waarom Traore alles speelde. Kluivert speelt vaak een kleine 20minuten goed, of helemaal niet. En Cerny gewoon nog niet klaar is voor Ajax 1.  Idem. Ze maken allemaal keuzes die niet te begrijpen zijn (Milik er toen uit). Had Ajax zelf de 2-1 gemaakt was het een goede ingreep. Was het 1-1 geworden zonder die wissels was hij weer passief geweest. Wenger maakte precies dezelfde wissels vorig weekend en die scoorden 2 keer in 5 minuten tijd.  Ik blijf het zeggen, dit krijg je dus als je veel te laat spelers inkoopt. Overmars leuk voor de verkopen maar kwa inkopen is het gewoon te matig. Henk Veldmate mag de credits krijgen voor spelers als Sanchez, niet Overmars.  Ik hoop dat keizer het deze wedstrijd allemaal anders doet en er over heen loopt met een 3_1 En weer ver komen in de EL! Ik ben net thuis beetje te laat maar zal nu gelijk de wedstrijd op zetten en supporten. PSV van staat achter Ajax aan deze kant..  Sorry hoor, ik heb nu al bijna 3,5 wedstrijden nu van ajax gekeken. Maar het spel van Bosz is echt niet terug te zien. Enige wat ze doen is ver vooruit staan, maar bij balverlies voorin wordt er half druk gezet. Waardoor tegenstander hele tijd makkelijk om kan schakelen. Leuk dat balbezit hele tijd maar er gebeurd weinig mee. Sorry meneer keizer maar op dit moment maak je je beloftes totaal niet waar met ""we willen zoveel mogelijk doorgaan op de manier van spelen onder bosz"".  Die keizer is ook gewoon een matige trainer (tot nu toe). Zag je al tijdens Heracles - Ajax tijdens een 1-1 stand bijna 20 minuten voor tijd een centrale middenvelder(Schone) eruit voor een spits (Huntelaar) en vanaf dat moment die bal maar de 16 in pompen & hopen dat die goed valt. Dat is toch niet des Ajax man.  Dat het niets zegt. Net zo weinig als dat je de 2e thuiswedstrijd van het nieuwe seizoen vergelijkt met een wedstrijd van vorig jaar van een ingespeeld team. Misschien kan hij ze beter vergelijken met de 2 eerste thuiswedstrijden van de competitie van vorig jaar...Willem II...weet je nog?  Is wel zo en uiteindelijk valt de goal. Het probleem is dat het rendement qua goals of assist dermate laag is dat het te betwijfelen valt of hij dat ooit wel gaat laten zien. Daarnaast heeft hij toch ook veel balverlies en verdedigend geeft hij 0.  Van de Beek is degene waar alle dreiging vandaan komt. Hij houdt tempo in het spel en creã«ert al het gevaar vanuit het middenveld. Zijn waardeloze collega Schone daarentegen doet het tegenovergestelde helaas.  Ik kan het niet meer met je oneens zijn denk ik. Schone heeft veel de bal en staat heel vaak op de juiste plaats om tegenstoten in de kiem te smoren. Probleem dat hij heeft als hij de bal heeft is dat er niemand aanspeelbaar is. Ziyech heeft zulke rare loopacties af en toe dat hij juist weer de dekking in loopt en Dolberg is ook niet echt aanspeelbaar. Dan kun je natuurlijk wel naar Schone wijzen maar dat is vooral een zondebok zoeken. Daarnaast zag je net ook weer dat Van de Beek en Ziyech vergeten echt mee te verdedigen en mee te lopen  Grappig maar Schone kan het niveau niet aan. Handelingssnelheid is te traag. Laat zijn man veelvuldig lopen. Nee Schone is het zand in de motor. Frenkie de Jong is in alles (vrijetrappen daar gelaten) veel beter.  schone speelt anders prima.ziyech is vandaag het probleem.loopt volledig uit positie en staat veel ste ver naar voren en als hij de bal krijgt lijdt hij balverlies.linies van ajax staan veel ste ver uit elkaar zeker het middenveld.en dijks en veltman zijn beide zo ongelovelijk slecht aanvallend  Met de handelingssnelheid van Schone is niet veel mis en je ziet dat hij heel veel inzicht heeft. Hij staat vaak goed opgesteld en kijkt ook over de bal heen naar mensen die hij kan aanspelen maar heeft nauwelijks mogelijkheden. Als je De Jong brengt dan zou ik Ziyech eruit halen want die is eerder een stoorzender dan iemand waar je wat aan hebt  Het is ook weg. De onpragmatistische Keizer is aangetrokken die net als Frank de Boer slaaf wilt zijn van het eigen positiespel waar balbezit heilig is en alles daarbuiten wat niet binnen zijn plaatje past niet over wordt gesproken. We gaan weer 34 Eredivisie wedstrijden krijgen waar Ajax nutteloos de bal rond tikt. Helaas.  Ja hij ziet dat zijn tegenstander vrij rond loopt. Echt onzin om Schone steeds maar krediet te geven (zelfde geldt voor Dolberg, viergever) je hebt andere opties die het niet mogen proberen waardoor je nooit weet dat bijv Frenkie het veel beter in kan vullen.  Ziyech speelt soms naief en heeft regelmatig onnodig balverlies, dat klopt. Alleen Ziyech kan ook kansen creeren, tempo in het spel houden en gevaarlijke loopacties maken. Schone kan helemaal niks.  Hij is veel te traag voor Ajax' spel. Als ik hem vergelijk met Van de Beek, Kluivert, Mathijs de Ligt, Frenkie de Jong, allemaal frisse energieke en talentvolle jongens dan is Schone gewoon Ajax onwaardig. Hij vertraagt het hele spel van Ajax. Geen enkele dreiging komt uit hem. Het is altijd voorspelbaar spel wat hij laat zien.  En dat hij af en toe een doelpunt meeprikt zegt niks over zijn totale spel. Het begint steeds slechter en slechter te worden. Er moet vers bloed komen. Als er een club komt gewoon strik eromheen en gedag wensen.  Schone houd juist de balans erin zodat Ziyech en van de Beek kunnen gaan. Is zeer alert bij balverlies en kan het spel echt goed lezen. Schone is echt een ondergewaardeerde kracht. Neres en Younes zijn degene die telkens de backs laten lopen en steeds zijn daaruit de tegenkansen gekomen. Neres heeft sowieso nog helemaal niks laten zien. Keizer lijkt wel het tempo en agressie om te domineren van Bosz, volledig afgebroken te hebben... Echt zeer pijnlijk om Ajax te zien spartelen tegen Rosenberg.  Dit was niet best en de enige die voor dreiging zorgt is Younes met een individuele actie. Er zit nauwelijks voetbal in en met name Dolberg en Ziyech spelen verstoppertje waardoor Schone die veel de bal heeft, nauwelijks opties vooruit heeft. Daarnaast ben je in de omschakeling erg kwetsbaarw en heb je met Ziyech iemand die nauwelijks mee verdedigt en een Van de Beek die vaak diep staat (want wel voor diepte zorgt als een van de weinigen). Kortom een elftal uit balans en op deze manier wordt het aanmodderen en hopen op een bal die goed valt, een actie van Younes en niet tegen een counter aanlopen. Ik zou Huntelaar denk ik brengen en als Ziyech niet heel snel gaat voetballen hem er ook uithalen  Met name Ziyech want Van de Beek heeft diepgang en scorend vermogen en mag dat soort loopacties maken en in de zestien komen. Maar omdat Ziyech ook diep staat heeft degene die opbouwt weinig mogelijkheden om af te spelen  ik zou dezelfde wissels doorvoeren. ziyech is echt slecht vandaag creeert helemaal niets loopt te ver naar voren en lijdt alleen maar balverlies. dolberg ook onzichtbaar. ajax moet een keer weer met een echte links en rechtsbuiten spelen.want aan twee naar binnenkomende wingers met 0 rendement heb je gewoon helemaal niets  Aanvallend is het niet best, maar ergens geloof ik nog in een doelpunt. Mijn zorgen gaan vooral naar de verdediging. Man, man, man, wat een paniek zeg. Vier jongens die totaal geen zelfvertrouwen hebben. We komen goed weg dat het nog 0-0 is. Minus Sanchez en dit is het resultaat. Echt zorgwekkend.  Ik kan de wedstrijd niet live zien, maar als ik deze reacties lees, is Ajax enorm slecht en kunnen de meesten er niets van en is Keizer ook verkeerd bezig. Klopt dat beeld, of kletst iedereen maar wat?  Ach je weet hoe de mensen hier zijn. Het is lang niet zo slecht als de meeste ons willen doen geloven. Ajax veel aan de bal maar het ontbreekt aan de eindpass. Als de eindpass er is dan staat Dolberg vaak niet goed. Younes speelt aardig, meeste dreiging komt van hem. Rosenborg alleen gevaarlijk vanuit de counter. Maar dat is wel de zwakte van dit Ajax. De verdediging oogt zeer kwetsbaar!  Valt allemaal wel mee. Rosenborg is enorm verdedigend en compact aan het spelen. Het tempo is echter te laag. Kansen moet je afmaken. Dolberg en Neres 2 bijna 100% kansen. Als je voorkomt wordt het makkelijker. Onder Bosz werd er ook pas echt goed gevoetbald als Ajax voor stond. Dan krweg het team een boost. Spel is nu beter dan onder Bosz in het begin.  Ik vind het toch wel bijzonder dat Rosenborg na wat matige jaren toch ervoor heeft gekozen om te blijven spelen met een elftal vol scandinaviërs. Alleen Jevtovic staat er nu in als niet Scandinaviër, hij vervangt de geblesseerde Noor en sterpeler Helland.  Vind Schone een van de betere aan Ajax' kant. Ziyech leidt weer heel veel balverlies maar zou hem er wel inaten staan. Kan de bal toch uit het niets een geweldige steekpass geven of een goede voorzet afleveren.  Ben ik het niet mee eens. Ten eerste weten we nog helemaal niet of De Jong beter is als Schone, en ten tweede is Schone ontzettend belangrijk, ook in dingen die die je niet meteen opvalt. Ik had gehoopt dat Schone na al die jaren onderschatting eindelijk eens de lof zou krijgen die hij verdient, en dan bedoel ik van types zoals jij. Want in het stadion is het merendeel blij dat Schone speelt.  Ik denk dat dit 0-0 of een 1-1 gelijkspel wordt. Keizer wilde verder gaan met het voetbal van Bosz, met hier en daar een touch van Keizer zelf, maar ik vind dit meer op het gebrei van onder de Boer lijken...  Neres speelt toch redelijk goed. Het kan natuurlijk beter maar dat komt wel als die wat vaker de kans krijgt. Kluivert word ietwat overhypt. Die heb 2 leuke acties en de rest van de wedstrijd zie je hem niet.  Vind Dijks nog best aardig spelen. Aanvallend komt het flink wat te kort met uitzondering van Younes. Hij heeft hier en daar nog leuke individuele acties. Zie graag Klaas-Jan erin komen en eventueel Kluivert. Ziyech is uit vorm op het moment.  Ajax maakt het veld zo klein! Er staan serieus 8 spelers van Ajax in en rond de 16 van Rosenborg. En daarna alles door het midden spelen... Dat gaat natuurlijk niet! Logisch dat Dolberg geen bal krijgt. Die staat tussen 17-18 spelers de hele wedstrijd!  't Was tcoch ook wel lekker geweest als je nu Sneijder in had kunnen brengen om het vuurtje nog wat op te stoken en de gezapigheid te doorbreken. Nu moeten we hopen dat een ventje op rechtsbuiten dat gaat doen.  Twee van de drie middenvelders staan gewoon dieper dan de buitenspelers op het moment dat Ajax opbouwt en het gat tussen de backs en de buitenspelers is ook heel klein. Dan metsel je het zelf al bijna dicht en maak je het verdedigen ook wel erg makkelijk voor Rosenborg  Mee eens onder bosz stonden de 3 middenvelders bijna op 1 lijn. Waarbij schone vaakleren voor zijn man kwam en er een man meer ontstond. Nu speelt de 6 vlak voor de verdediging en de andere middenvelders staan idd te diep  Mee eens onder bosz stonden de 3 middenvelders bijna op 1 lijn. Waarbij schone vaakleren voor zijn man kwam en er een man meer ontstond. Nu speelt de 6 vlak voor de verdediging en de andere middenvelders staan idd te diep  Hoeveel Eredivisie wedstrijden heeft Ajax op de bank zitten? Van Leer niet meegeteld - die komt toch niet binnen de lijnen om de wedstrijd te doen kantelen - heb je eigenlijk alleen Huntelaar met ervaring.  Neres komt er wel. De kwaliteiten heeft die echt wel. Echter is het wel zo belangrijk dat die jongen stelselmatig het vertrouwen krijgt, ipv af en toe op te mogen draven. Nou mocht die in de basis starten en tegen Almelo zat die niet eens bij de selectie... Dat kan natuurlijk niet.  Het ergste vind ik nog dat we nu eigenlijk tegen een Napoli hadden moeten spelen voor de CL play-offs. En lopen we voor de Europa league te prutsen tegen een stelletje Noren, waar we eigenlijk simpel van moeten winnen.  Huntelaar erin slaat nergens op zonder fatsoenlijke voorzetten. Je kan pas met Huntelaar spelen als je mensen op de flanken hebt die geen Younes, of Neres of Kluivert heten. Keizer is tactisch echt een dwaas.  Commentaar is net zo slecht als het spel van ajax. Scheids doet het prima. Die zogenaamde 2e geel was een glijpartij. Kluivert terecht geel. Maar laat men vooral excuses zoeken voor het erbarmelijke spel. De betere zijn schone en de ligt. Veltman nu in de fout maar heeft al prima reddingen verricht. Kan je niet van Viergever of dijks zeggen.  Wel mooi dat vrijwel alle Ajacieden PSV belachelijk maakte en Feyenoord bij voorbaat al kansloos noemt met teksten als "" met die en die kun je niet komen aanzetten "" om vervolgens te claimen dat Ajax wel weer de punten zal gaan verzamelen voor Nederland. Karma noemen ze dat.  Gaat vooral mis op het middenveld bij ajax mist snelheid Schone vertraagd het slel en je mist sanchez ik mag hopen dat ze nog een cv en een goeie middenvelder halen bij ajax ipv druk bezig te zijn met alles verkopen... weg cl en straka EL en dan denken we hadden toch moeten kopen...  Waarom gelijk iedereen eerst veltman. Als je kijkt zie je dat veltman denkt wat normaal logisch is dat de Ligt normaal gewoon die bal al moet hebben. En dan inderdaad zit veltman ook goed fout. Wat een slechte partij en een dooie boel pfff  Rosenberg heeft het belangrijke uitdoelpunt te pakken. Ajax had hier gewoon moeten vlammen en minimaal 3 keer moeten scoren, met toppers zoals kluivert en ziyech in je gelederen. Ziyech is echter te lui en het gemist van Klaassen is goed merkbaar.  Overmars kan er weinig aan doen, er staat bijna hetzelfde team als vorig jaar de finale haalde. OP klaassen (van de Beek) en Trarore (kluivert/neres). Sanchez er even buiten gelaten. Dit moet ajax gewoon winnen.  Danny Blind effect bij Oranje hebben we al gezien. Nu krijgen we een soortgelijke Marcel Keizer effect. Beide zijn heel aardig kwa persoonlijkheid, maar ik had liever de chagrijnig oogende Van Gaal/Peter gehad..  wat is dit fucking triest zeg, een paar maanden geleden nog Schalke en Lyon thuis vernederen en nu berliezen van Rosenborg. Ik was er al bang voor, maar dat het ook nog gebeurt... ongelofelijk dit wat een droevige toestand voor het Nederlandse voetbal.  Wellicht een paar spelers kopen met al die miljoenen!? Dit is Ajax niet meer, wat een wanbeleid! Wordt weer geen beker, weer geen schaal! Fortuna Sittard spelers in een Ajax shirt op dit moment. Ongelooflijk....  Tja toen mensen zeiden Veltman is niet zo goed, kwamen er allemaal statistieken voorbij waaruit naar voren zou moeten komen dat hij geweldig was. Konden we nu net zien, kan die redding van in de eerste helft direct de prullenbak in. Ziyech ben ik ook helemaal klaar mee. Levert haast elke bal in. Het is gewoon drama, spelers durven ballen niet direct diep te geven, verdediging stort half in elkaar bij elke aanval. Keizer moet eens echte beslissingen nemen zoals Ziyech gewoon op de bank.  Alsof alles aan Keizer ligt. Wie had hij moeten opstellen Neres? Die speelt al. Zou het niet kunnen dat ajax veel geluk heeft gehad met de loting? Schalke stond 10e. Lyon speelde geen rol van betekenis in frankrijk dat jaar en er waren afwezigen  Ongeloofelijk. Nul bezieling. 2x niet winnen van Nice en vriezen van Heracles en Rosenborg. Zou het heel slecht vonden als er niet een stevig gesprek gehouden gaat worden met keiharde afspraken. Niet presteren in volgende 2 wedstrijden is exit!  zelfs als Keizer weggaat...dan blijft Veltman een heel seizoen de aanvoerder Dit seizoen kan gewoon niks worden. Eerst moet ajax niet zo trots doen en erkennen dat Veltman een prutser is en dat het beter is als hij niet bij Ajax speelt  Veldman blijft je punten kosten kennelijk is men bij Ajax daar nog steeds niet van overtuigd. Blijven hem maar opstellen. Wordt dit jaar weer een verloren seizoen. Geen C.L. geen E.L. geen kampioenschap. Het elftal is qua voetballers uitgemolken. De bankrekening is gespekt en de supporters wordt een drama voorgeschoteld. Hoelang pikt het Ajax publiek dit nog voor zijn duurbetaalde seizoenkaart.  Schone, Dijks, Veldtman en Viergever, je moet er gewoon mee stoppen. Die jongens hadden allang vervangen moeten zijn. maar hun vervanger worden verkocht, zij blijven en blijven maar, we komen gewoon niet van ze af  1. is het toeval dat huntelaar nu al meer ballen heeft gehad dan dolberg? natuurlijk niet 2. veltman, tja, genoeg over gezegd voor meer dan 2 jaar nu.... maar ja... 3. schone kon in combinatie met klaassen omdat klaassen zo verdomd tactisch sterk was.... nu kan het niet. 4. 3 spelers erbij en snel een beetje.... middenvelder, linksback en centrale verdediger  Jongens niet zo negatief. Als zondag van Groningen wordt gewonnen, is alles wat hier wordt beweerd nooit gezegd. Lees nog maar eens goed , volgens jullie deugt er nu helemaal niets meer van. Als je hier aan herinnerd wordt, is het niet waar.  De wedstrijd is afgelopen. Het is niet meer mogelijk om te reageren.  Het wordt voor Ajax een loodzware opgave om plaatsing voor de groepsfase van de Europa League te bewerkstelligen. In eigen huis ging de ploeg van Marcel Keizer donderdagavond met 0-1 onderuit tegen Rosenborg BK. Lees verder  Bondscoach Åge Hareide van Denemarken is ervan overtuigd dat Kasper Dolberg zijn vorm gaat hervinden. De aanvaller werd maandag opgenomen in de voorselectie van Denemarken voor de WK-kwalificatiewedstrijden tegen Polen (1...Lees verder  Ajax moet honderd miljoen euro vragen voor Kasper Dolberg, zegt Valentijn Driessen. AS Monaco zou zich hebben gemeld in Amsterdam om de negentienjarige spits over te nemen voor vijftig miljoen euro,...Lees verder",entertainment
"Een verslaafde vrouw (links) en een jongetje uit een drugsgezin bij een mars in Norwalk (Ohio), om aandacht te vragen voor de drugsepidemie.  De opiatenepidemie in de VS loopt steeds verder uit de hand. Amerikanen in de kracht van hun leven sterven nu vaker aan een overdosis dan in het verkeer. Het stadje East Liverpool in Ohio vecht met zestien agenten en drie ambulances tegen de vloedgolf aan drugs. „De dealers jagen op ons.”  Door onze redacteur Maartje Somers | pagina 24 - 25  Politieman Chris Green krijg je niet zomaar omver. Hij is jong en traint dagelijks in de sportschool. Hij werd al eens derde in de Amerikaanse kampioenschappen worstelen voor politie- en brandweermannen. Hij doet aan kooivechten.  „Ik ben hartstikke sterk en fit”, zegt Green in een raamloos verhoorkamertje van het politiebureau. „Als agent weet je dat je door een kogel geraakt kunt worden. Maar bijna dood door een beetje wit poeder? Nee.”  Chris Green is politieman in East Liverpool, een stadje van 10.000 inwoners in noordwest Ohio, niet ver van Pittsburgh. Fentanyl is een chemisch opiaat dat in Ohio de rol van heroïne dreigt over te nemen als veroorzaker van de meeste drugsdoden.  Het had weinig gescheeld of Chris Green was een van die doden geweest. Hij was die avond in mei dolblij, omdat hij en zijn collega’s even buiten East Liverpool twee notoire drugskoeriers klem hadden gereden – „dat is wat ik doe, zorgen dat het spul de stad niet in komt”. Toen hij naar huis wilde gaan, zei een van zijn collega’s: ‘er zit iets achterop je shirt’. „Ik trok de stof van mijn shirt naar voren en mijn duim kwam midden in wat wits terecht. Nog geen twee minuten later werd ik misselijk en duizelig. Het gevoel trok weg uit mijn armen en benen. Ik wilde iets zeggen, maar dat lukte niet meer.”  Green sloeg bewusteloos achterover. Collega’s, en later de ambulancedienst, redden hem met Narcan, een middel dat de ademhaling op gang houdt. Die stopt bij een overdosis en dat is vaak de directe oorzaak van overlijden. Uiteindelijk waren er vier doses Narcan voor nodig om Green te redden. Het witte spul op zijn shirt bleek fentanyl te zijn, een chemisch opiaat. Voor iemand zonder enige opgebouwde tolerantie is een minuscule hoeveelheid fentanyl, als het via de huid doordringt, vrijwel meteen fataal.  Steeds verder loopt de drugsepidemie in de Verenigde Staten uit de hand. Twee miljoen Amerikanen zijn verslaafd aan pijnstillers, nog een half miljoen aan heroïne of sterkere synthetische opiaten als fentanyl en carfentanil. Volgens voorlopige cijfers die de New York Times onlangs verzamelde, stierven vorig jaar tussen de 59.000 en 65.000 mensen aan een overdosis; in 2015 waren dat er 52.000. Sinds 1999 is het aantal doden door overdoses in de VS verviervoudigd. Amerikanen onder de vijftig sterven nu vaker aan een overdosis dan in het verkeer.  Vanuit de Amerikaanse binnensteden hebben de harddrugs de provincie overspoeld. Ohio, West-Virginia en Kentucky, staten in de Appalachen die deel uitmaken van de ‘rustbelt’, de gordel van verkruimelde industrie in het Midden-Westen, behoren tot de gebieden waar de opiatenepidemie het hardst toesloeg.  „De dealers jagen op ons”, zegt Brian Allen, de veiligheidschef van East Liverpool en de baas van de hulpdiensten, in het stadhuis. „En wij zijn een makkelijke prooi. In de binnensteden moeten de dealers om hun territorium vechten. Hier kan ik in één wijk dealers uit Detroit, New Jersey en Cleveland aantreffen, die allemaal hun eigen straat bedienen.”  Ohio vecht tegen een golf aan pijnstillers, heroïne en fentanyl. In 2015 stierven er in die staat rond de tweeduizend mensen aan een overdosis. In 2016 drieduizend, dit jaar denkelijk vierduizend.  „Vroeger”, zegt John Lane, de sheriff van East Liverpool en de baas van Chris Green, „werd je opgeroepen voor dronkaards in de kroeg. Nu hebben we hier in East Liverpool soms acht overdoses in een weekend.”  Met drie ambulances en zestien agenten vechten veiligheidschef Allen en sheriff Lane dagelijks tegen de dealers. Schaamte, zeggen ze, is een van de oorzaken dat de drugsepidemie in Washington niet tot veel groter alarm heeft geleid. Vorig jaar besloten de twee mannen daar iets aan te doen. Op Facebook plaatsten ze een nietsverhullende foto: voorin hun auto hingen een door overdosis gevelde man en vrouw voor dood in hun gordels, bewusteloos. Achterin zat een kleine jongen in een blauw dino-T-shirt. Het kleinkind van de vrouw voorin zo bleek. Ook zijn moeder is verslaafd.  De foto ging viraal en leverde het stadje duizenden steunbetuigingen op. „Mensen stuurden zelfs cheques”, grijnst Brian Allen. Maar er kwam ook kritiek. „Op straat kreeg ik te horen: ‘de hele wereld ziet ons nu als een heroïnenest’. Mijn antwoord is dan: maar wij zíjn ook een heroinenest.’ ”  „Dit soort taferelen zien mijn agenten elke dag”, zegt sheriff John Lane in de kelder van het stadhuis, waar het politiebureau zit. „En de publicatie van de foto heeft het jochie geholpen. Hij is bij familie in South Carolina ondergebracht.”  De foto wekte ophef, omdat je Amerika’s opiatenepidemie niet ziet, zeggen Lane en Allen. Internet en het mobieltje hebben het dealersvak veranderd. Niet langer wordt er gedeald op straathoeken. Mensen bellen hun dealer voor een snelle transactie. Of ze bestellen Chinese fentanyl via internet. „Amazon, maar dan voor drugs”, schampert sheriff Lane.  Er is sprake van een stille massa-sterfte, zeggen de twee. Mensen sterven in hun huiskamer, hun badkamer, hun gang. Ze sterven achter het stuur, of in wc’s van restaurants. De meesten zijn tussen de achttien en vijftig jaar oud. „Hier zorgen de grootouders voor de kinderen”, zucht Brian Allen. „Te vaak heb ik ouders hun laatste adem zien uitblazen met de kinderen huilend op de bank.”  In East Liverpool is het moeilijk om níet aan de drugs te raken, zegt Josh Lytle in het kantoor van Family Care Excellence. Lytle helpt verslaafden hun leven weer op de rails te krijgen. Als ex-junkie weet hij hoe dat moet. Het begon bij hem met marihuana op de middelbare school. Daarna probeerde hij lsd en cocaïne, slikte hij xtc en hij dealde.  „Het lukte me gewoon op school te blijven en te blijven gewichtheffen. Ik zag het kwade van drugs niet in, ik vond het leuk.” Het duurde niet lang of hij spoot heroïne. „Jarenlang had ik de regelmaat van een klok. Elke twee uur zette ik een spuit heroïne in mijn arm.”  Er is weinig dat hij niet heeft gedaan om aan drugs te komen, zegt Lytle. „Ik verkocht het meubilair van mijn ouders. Ik stal, ik beroofde mensen, ik pleegde gewapende overvallen. Ik haatte mezelf. Ik kreeg gordelroos van angst en schaamte. Maar wat kon ik doen? Ik was mijn leven kwijt, voor stoppen was het te laat. Vrienden kwijtraken, college moeten opgeven, de wanhoop van mijn ouders: als ik high was, deed het me allemaal niets. ”  Overdoses en zelfmoord dragen bij aan het dalen van de gemiddelde levensverwachting onder vooral laagopgeleide blanken in de VS, met name in gebieden waar de economie instortte en ander maatschappelijk houvast, zoals de kerk, verdween. Deaths of despair, wanhoopsdoden, worden de slachtoffers genoemd door Princeton-onderzoekers Anne Case en Angus Deaton, die de dalende levensverwachting, uniek in de westerse wereld, constateerden. Het Center for Disease Control (CDC), het Amerikaanse instituut voor volksgezondheid, stelt dat Amerikanen op het platteland een verhoogd risico lopen op een ‘onnodige dood’ – door drugs, ongezond leven en zelfmoord.  In East Liverpool, bijna geheel blank en goeddeels laagopgeleid, weten ze er alles van. „Dit is een stad in depressie, een stad die zich wil verdoven” zegt veiligheidschef Brian Allen. „Mensen hebben geen werk, ze kunnen hun huur niet meer betalen. Ze gaan naar de dokter voor pijn, wat voor pijn dan ook, en krijgen voor maanden pijnstillers mee naar huis. Daarna stappen ze over op heroïne.”  Ooit was East Liverpool de aardewerk- en porseleinstad van de Verenigde Staten. In 1970 woonden er meer dan twee keer zoveel mensen als nu. Ze werkten in tientallen aardewerkfabrieken langs de rivier, en dan was er ook nog de grote staalfabriek aan de overkant, in West Virginia. Sinds de jaren tachtig verdween de helft van alle banen, ruim achtduizend. East Liverpool verloederde en liep leeg. In sommige wijken groeit het gras tussen de straatstenen. Hier en daar slingeren kinderfietsjes naast de veranda’s, maar kinderen zijn nergens te bekennen. Zelfs in het centrum is overdag bijna niemand op straat. Ook de paar etalages aan ‘the diamond’, de kruising die het hart van de stad vormt, zijn leeg, de winkels als voorgoed gesloten.  Brian Allen groeide zelf op in East Liverpool. „Het was toen een totaal andere stad. Een gemeenschap. Als iemand een kapotte watertank had, gingen we die met zijn allen repareren.” Allen ging weg om te studeren. Hij schrok toen hij na vijftien jaar terugkwam. „In mijn oude straat waren de huizen van de buren veranderd in drugspanden. De speelplaats waar ik als kind speelde, lag vol naalden.”  Amerika, zegt Brian Allen, zit in een perfect storm van drugs. Het land heeft eerdere drugsgolven gekend – heroïne ten tijde van de Vietnamoorlog, crack in de jaren tachtig. Maar de huidige epidemie heeft al meer doden geëist dan die twee eerdere, en zelfs meer dan de hiv-epidemie op haar hoogtepunt. Dat komt doordat er steeds nieuwe, heviger middelen bijkomen.  Eerst was er de farmaceutische industrie. Sinds het eind van de jaren negentig lobbyde die met groot succes voor het ruimhartig voorschrijven van grote hoeveelheden zware pijnstillers, met een verslavingsepidemie tot gevolg. „OxyContin, Percocet, morfine, noem maar op”, zegt Allen. „Het duurde tien jaar voordat het effect in volle omvang duidelijk was, maar toen was het te laat.”  Pijnstillers lijken nu over hun hoogtepunt heen. Onlangs constateerde de CDC voor het eerst een daling in het aantal recepten. Onder andere Ohio trad er effectief tegen op. Dokters die te ruimhartig recepten uitschreven, zijn aangepakt, pill mills, illegale pijnstillerfabrieken, zijn gesloten. In navolging van vijf andere staten spande Ohio in mei rechtszaken aan tegen PuduePharma, de maker van OxyContin, en nog vier farmagiganten voor het aanjagen van de epidemie.  „Maar inmiddels hadden we de goedkope heroïne uit Latijns-Amerika er al bijgekregen”, zegt Brian Allen. „En de chemische opiaten.” Fentanyl, vijftig keer zo sterk als heroïne, rukte op. „Het nieuwste is carfentanil, nóg sterker. Een minieme hoeveelheid daarvan kan al een olifant omleggen.” Opiaten geven de gebruiker een euforisch gevoel.  De last van de drugsepidemie werkt inmiddels door in de hele Amerikaanse gezondheidszorg. Afdelingen eerste hulp van ziekenhuizen zijn niet uitgerust voor de vele bewusteloze verslaafden die soms gewoon op hun parkeerplaatsen worden gedumpt. Afdelingen neonatologie zien veel verslaafde baby’s; in Ohio wordt één op de tien baby’s verslaafd geboren. Kindertehuizen en gastouders kunnen het aantal uit huis geplaatste kinderen van verslaafde of gestorven ouders niet meer aan. In het district Montgomery wordt gewerkt met koeltrailers, omdat de mortuaria regelmatig vol zijn.  Staten doen wat ze kunnen. Tweeënveertig hebben Narcan vrij verkrijgbaar gemaakt, tweeëndertig hebben ‘Barmhartige Samaritaan’-wetten die voorkomen dat wie een hulpdienst belt bij een overdosis en zelf gebruikt, opgepakt wordt. Maryland riep in maart de noodtoestand uit om extra geld los te maken.  Josh Lytle, een kleine man met enorme schouders en armen van het gewichtheffen, kickte uiteindelijk gedwongen af – in het ziekenhuis. Hij was high achter het stuur gaan zitten en kreeg een zwaar auto-ongeluk. „Toen ik bijkwam, keek ik tegen de onderkant van mijn voet aan. Mijn heup was aan gort, mijn knie, enkel, schouder en twee schenen waren gebroken.” Geen van zijn drugsvrienden zocht hem op in het jaar dat hij in de woonkamer van zijn ouders revalideerde. Toen hij uit het ziekenhuis werd ontslagen, was hij clean. Maar lang duurde dat niet: „Ik kreeg meer dan genoeg pijnstillers om constant van de wereld te blijven. Zodra ik weer kon lopen, begon ik pillen te verhandelen.”  Voor Lytle kwam het keerpunt pas toen hem een lange gevangenisstraf boven het hoofd hing, die hij alleen kon vermijden door een opname in Appalachian Teen Challenge, een van de christelijke afkickcentra die verslaafden met een langdurig programma helpen een nieuw leven op te bouwen. „Afkicken is vreselijk, en veel junks zijn er doodsbang voor. Maar daarna beginnen de echte problemen pas”, zegt Lytle. „Verslaafden moeten leren weer voor zichzelf te zorgen, ze moeten vooral afkicken van hun egoïsme. Er liepen daar mensen rond die als verslaafde crack en de pijnstiller OxyContin oplosten in azijn en dat in hun aderen spoten. Nu waren ze clean, en hielpen ze anderen. Dat wilde ik ook.”  Een wetenschappelijke studie schatte vorig jaar de maatschappelijke kosten van alleen al pijnstillerverslavingen op 78 miljard dollar. De reguliere gezondheidszorg kraakt dan ook in zijn voegen onder de epidemie. Sinds Obamacare worden behandelingen met Narcan en afkickprogramma’s gefinancierd uit Medicaid, het overheidsverzekeringsprogramma waaraan Washington nu nog veel bijdraagt. Ohio behoorde tot de staten die Medicaid de afgelopen jaren sterk uitbreidden.  Daaraan zou een einde zijn gekomen als ‘Trumpcare’ was aangenomen, de Republikeinse zorgwet die deze week sneefde in het Congres. Dat Trumpcare het niet haalde, kwam deels door de opiatencrisis. Senatoren uit Ohio en andere staten die dreigen te bezwijken onder verslavingszorg, zetten de hakken in het zand.  Om ze tegemoet te komen bood Mitch McConnell, voorzitter van de Republikeinen in de Senaat en architect van Trumpcare, ze eenmalig 45 miljard dollar. Ohio’s gouverneur John Kasich noemde dat aanbod „spugen in de oceaan”. Kasich spoorde samen met een aantal andere gouverneurs, Democraten én Republikeinen, het Congres deze week aan samen te werken aan het verbeteren van Obamacare.  Veel Republikeinen zijn afgestapt van het aloude conservatieve standpunt dat drugsgebruik simpelweg de vrije keuze is van maatschappelijke verliezers. Dit is een ramp in slow motion die een hele generatie dreigt uit te schakelen, beseffen ze. In 2016 stemden Republikeinse senatoren – in een zeldzaam vertoon van samenwerking – mee met Democraten voor Obama’s voorstel 1,1 miljard uit te trekken voor de crisis.  Ook Brian Allen zegt dat hij door de opiaten heel anders is gaan denken over gezondheidszorg. „Republikeinser dan ik worden ze echt niet gemaakt. Maar ik ben ook een realist. Ik vind nu dat iedere Amerikaan een zorgverzekering moet hebben. Bovendien: wij Republikeinen hier, in de rustbelt-staten van het Midden-Westen, hebben Donald Trump in november aan de overwinning geholpen. Dus ik verwacht wel dat hij ons gaat terugbetalen.”  Trump verklaarde op campagne ‘de oorlog’ aan opiaten. Sinds zijn aantreden heeft hij een onderzoekscommissie ingesteld. Ondertussen dreigen het CDC en het adviesorgaan van de regering over drugs, het Office of National Drug Control Policy, ten prooi te vallen aan Trumps bezuinigingen op de federale overheid.  „We moeten wel”, zegt Allen. „Ik wil dat mijn kleinkinderen hier opgroeien.” Hij ziet lichtpuntjes. Er komt een plasticfabriek in de buurt, die wellicht honderden banen zal opleveren. En Ohio gaat dit jaar vergunningen uitgeven voor het verbouwen van marihuana voor medisch gebruik. Eén farmaceut wil dat misschien vlak bij East Liverpool gaan doen.  Een drugsfabriek die een verslaafd stadje komt redden? De ironie ontgaat hem niet, zegt Brian Allen. „Maar Colorado legaliseerde marihuana voor medisch gebruik al eerder. Vierhonderd doden door overdoses hadden ze daar vorig jaar. Wij hadden er drieduizend.”  NRC-redacteur Maartje Somers bezocht de staat Ohio in de Verenigde Staten om te beschrijven hoe drugs en economische uitzichtloosheid maken dat de levensverwachting onder witte Amerikanen daalt. Ze sprak met politie en hulpverleners, slachtoffers en achterblijvers.  Boven: Een voormalige marinier, verslaafd aan de heroïne, in Warren, in de staat Ohio. Onder: De foto die de politie vrijgaf om te laten zien wat de drugsepidemie doet. Het kind is inmiddels bij familie ondergebracht.  Dit artikel werd gepubliceerd in NRC Handelsblad op Zaterdag, 22 juli 2017, pagina 24 - 25",business
"Een auto is vrijdagavond rond 18.30 uur op een bezorgscooter gebotst op de Van Woustraat.  De automobilist wilde volgens een getuige uitparkeren maar schoot door en maakte een 'u-turn' midden op de weg. Daarbij raakte hij een scooterrijder die onderuit ging. De weg is door de politie afgezet voor onderzoek.  De schade aan de auto is aanzienlijk, dus de klap moet flink zijn geweest. De bestuurder van de scooter is met rug- en nekklachten naar het ziekenhuis vervoerd.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Officieel begint carnaval volgende week pas, maar daar trekken ze zich in Wouwse Plantage niets van aan. Daar trok zaterdagmiddag al de carnavalsoptocht door de straten van Mastepinnelaand. Ga jij tijdens carnaval kijken naar een carnavalsoptocht?  Natuurlijk, dat hoort erbij  Ja, ik bouw ook mee aan een wagen  Als ik toevallig in de buurt ben, blijf ik wel even staan  Nee, zo'n optocht trekt me niet  Dit weekend en begin volgende week gaat het volgens meteorologen 'flink vriezen'. Misschien kan er zelfs geschaatst worden.",entertainment
"EINDHOVEN - Nog altijd is niet precies duidelijk hoe het ongeluk kon gebeuren waarbij een vrouw (45) op de Eisenhowerlaan in Eindhoven zwaargewond raakte. Dinsdagavond zond Opsporing Verzocht camerabeelden uit waarop auto’s te zien zijn die rond het tijdstip van het ongeval voorbij reden.  Op de beelden is onder meer te zien hoe verschillende auto’s doorreden terwijl de vrouw ernstig gewond op straat lag. Ook is te zien hoe een auto stopte, de alarmlichten aanzette, maar later weer doorreed.  De politie wil graag weten wie deze automobilisten zijn. Ook is ze op zoek naar mogelijke dashcambeelden die door andere weggebruikers zijn gemaakt rond het tijdstip van het ongeluk op 6 januari om halftwaalf ’s avonds.  SchadeDe vrouw fietste die bewuste avond samen met haar vriend naar huis vanuit Nuenen. Op de Eisenhowerlaan werd de vrouw aangereden door een auto die vanuit Helmond naar Eindhoven reed. Kort na de aanrijding werd op de Boschdijk een Volkswagen Polo gevonden met schade aan de bumper. Een dag later meldde een 29-jarige man, de mogelijke bestuurder, zich op het politiebureau.",entertainment
"Onderzoekers van de Universiteit van Amsterdam (UvA) hebben een nieuwe methode ontdekt om afstervende koraalriffen te restaureren.  Door:Het Parool3 januari 2018, 23:05  Hiermee moet het mogelijk worden sneller, goedkoper en op grotere schaal het koraal te herstellen. Wetenschappers van de UvA werkten voor de ontwikkeling hiervan samen met een team van internationale onderzoekers.  Het onderzoeksteam verzamelde koraallarven op Curaçao en plaatste die op speciale driehoekige stenen. In een laboratorium groeiden de 'zaai-units' daarna uit tot koraalpoliepen, die terug werden geplaatst in het rif. Door de vorm passen de stenen makkelijk in de spleten in het rif.  Verder zijn de cemente vormen voorzien van verschillende oppervlakten en groeven. In deze miniscule leefgebiedjes is er ook plek voor fragiele koraalsoorten. Veel jonge koralen overleven het namelijk niet nadat ze teruggeplaatst worden.  Beter bestandUit het onderzoek blijkt dat de nieuwe methode effectief is. De meeste stenen met koraalpoliepen zaten binnen enkele weken stevig vast op het koraalrif. Na een jaar werden alle vormen teruggevonden met een of meer groeiende koralen.  Bovendien zijn de nakomelingen dankzij genetische combinaties uitgerust met eigenschappen die hun ouders niet hadden. Daardoor zijn ze beter bestand tegen de barre omstandigheden in het koraalrif, dat bedreigd wordt door overbevissing en bevuiling.  VerdwijnenDe verbeterde zaaimethode is daarnaast een stuk efficiënter dan de manier waarop eerder koraal werd hersteld. Tot nu toe gebeurde dat met de hand en voor elk koraalstukje apart, maar de nieuwe zaai-units maken het op grotere schaal mogelijk. En dat is belangrijk, omdat het koraal snel dreigt te verdwijnen. De actieve vorm van restauratie kan dit proces vertragen.  Het onderzoeksteam is op dit moment bezig het zaaiproces te verbeteren en kijkt of de stenen makkelijk te produceren zijn.",other
"ZWARTEMEER - Bij een grenscontrole nabij het Drentse Zwartemeer heeft de politie vorige week maandagnacht een 36-jarige man uit Almelo en 31-jarige vrouw uit Hengelo gepakt. De twee hadden een kalasjnikov en munitie bij zich, zo maakte de politie maandag bekend.  Agenten zagen vorige week maandagnacht rond 02.00 uur op de A37 ter hoogte van grensovergang Schöninghsdorf een BMW X3 rijden. De auto, die vanuit Nederland kwam gereden, werd daarop staande gehouden.  In de bagageruimte van de auto vonden agenten een rugzak met daarin een kalasjnikov en een grote lading munitie. De twee Twentenaren vertelden dat ze geen idee hadden dat er een kalasjnikov in hun voertuig lag.De politie gaat er niet vanuit dat de twee onderweg waren naar de G20-top in Hamburg.  De man en vrouw zijn bekend bij de Nederlandse politie vanwege diefstallen en overvallen. De Nederlandse autoriteiten hebben inmiddels om hun uitlevering gevraagd, maar dat kan volgens de Duitse politie nog enkele weken duren.",entertainment
"Kun je geen genoeg krijgen van soul & jazzmuziek? Op het digitale themakanaal NPO Radio 2 Soul & Jazz kun je 24 uur per dag genieten van de beste soul en jazz! Luisteren kan via DAB+, de kabel, online en via de app.",entertainment
Zowel de lijsttrekker van de Bredase Stadspartij als die van de Eindhovense partij Forum040 kwamen de afgelopen dagen in opspraak. Dit in de aanloop naar de gemeenteraadsverkiezingen op 21 maart. Hebben dit soort zaken invloed op jouw stemgedrag?  Ja  Nee  Jumbo en Coop nemen de Emté over voor 410 miljoen euro waardoor een Brabants familiebedrijf uit het straatbeeld verdwijnt. De Emté werd in 1948 in Waalwijk opgericht door Machie Trommelen. Het is jammer dat de Emté verdwijnt.,politics
"Dick Advocaat volgde samen met zijn assistent Ruud Gullit de ontslagen Danny Blind op als bondscoach van het Nederlands elftal en oud-international Pierre van Hooijdonk adviseert de KNVB om verder te kijken voor een nieuwe keuzeheer. Met nog twee kwalificatiewedstrijden voor de boeg, dreigt Oranje voor de tweede keer op rij een groot eindtoernooi mis te lopen.  Na het gedwongen vertrek van Blind startte de KNVB de zoektocht naar een vervanger. Van Hooijdonk is van mening dat de bond nu al moet rondkijken. “Het lijkt me voor de KNVB wél raadzaam nu al bezig te gaan met de periode na Advocaat en Gullit”, schrijft Van Hooijdonk in zijn column voor Voetbal International. “Bepaal welk type bondscoach je nodig hebt om Oranje nieuw elan te geven, breng in kaart wie er beschikbaar zijn, anticipeer op de volgende periode.”  Van Hooijdonk is kritisch op het wisselbeleid van Advocaat tegen Bulgarije, een wedstrijd die weliswaar werd gewonnen, maar waarin er amper aan het doelsaldo werd gewerkt. “Soms lijkt het of Advocaat in de aanloop naar deze interlands tot het besef is gekomen hoe klein de kans op succes is met deze groep. Dat de moed hem in de schoenen is gezonken. Advocaat zei na afloop dat meerdere spelers onder de maat presteerden. Des te vreemder is het dan dat je de beste man van het veld naar de kant haalt en verder niemand wisselt.”  Advocaat werd samen met Gullit bereid gevonden om Oranje naar het WK te loodsen, maar na de 4-0 nederlaag tegen Frankrijk en de 3-1 zege op Bulgarije staat Nederland er niet goed voor. Zweden heeft drie punten meer en speelde zich naar een beter doelsaldo. Met nog twee wedstrijden op het programma, waaronder een onderling duel met Zweden, heeft Nederland een hoop goed te maken.  Wanneer gaat het er bij jullie in dat het gaat om de kwaliteit van de spelers i.p.v. de bondscoach? Buiten dat je van een modderschuit geen speedboat kan maken, kan je als bondscoach in een paar dagen geen team naar je hand zetten.  Dit is echt geen hogere wiskunde!  Overigens is na de afgelopen week wel gebleken dat Danny Blind het nog niet zo slecht heeft gedaan.  Maar waar het om gaat is dat de clubs beter gaan opleiden, want dat gaat al tien jaar verkeerd. Bij Ajax en AZ gaat het nu beter, maar bij Feyenoord gaat het juist weer minder sinds het vertrek van Stanley Brard. De Knvb zou meer geld moeten stoppen in buitenlandse coaches, ik zou zeggen Duitse en Spaanse jeugdcoaches, die de Knvb bij de opleidende clubs kan stallen. Daarnaast moeten ze het opleiden in het algemeen stimuleren, want veel profclubs hebben hun opleiding geheel of gedeeltelijk wegbezuinigd.  Ik denk dat Louis van Gaal met een vrijwel identiek team, er veel meer uit gehaald heeft. Die koos voor een andere formatie, strategie en mentaliteit. Die gooide de ondertussen bijna zielige 'nederlandse school' de deur uit en ramde een solide verdediging neer met een paar snelle gasten voorin. Ik denk dat er veel meer te halen valt, als je is op houd met elke wedstrijd te 'domineren' en gewoon de nul houd wanneer mogelijk.  Wanneer gaat het er bij jullie in dat we genoeg kwaliteit hebben i.p.v. te weinig? Gaan we Frankrijk zomaar verslaan? Nee. Duitsland? Nee. Maar Bulgarije-uit? Ga je mij echt vertellen dat Bulgarije momenteel meer kwaliteit heeft dan Nederland? Absoluut niet. Daarbij kan een coach dat wel. Van Gaal deed het, niet in een paar dagen, maar dat vraagt ook niemand. Het WK van 2018 is weg, alle focus moet op het EK 2020. Als je nu de juiste bondscoach hebt, heb je de resterende (oefen)interlands en de Nations League (volgens mij) om je team naar je hand te zetten.  Daarbij kan een coach wel degelijk verschil maken als hij de kwaliteiten van de spelers weet te benutten. Waarom zijn spelers als Wijnaldum en Strootman geweldig bij hun club, maar bij Oranje niet? Altijd maar 4-3-3 spelen omdat dat bij Nederland hoort slaat nergens op. Je moet de tactiek en opstelling gebruiken waarmee je wint. Is dat 5-3-2? Mij best.  Ik begrijp echt niet dat mensen zeggen dat we te weinig kwaliteit hebben. Nogmaals, gaan wij winnen van de toplanden? Nee. Maar we kunnen ons echt wel plaatsen voor een hoofdtoernooi met de spelers die we nu hebben.  @frankverlaat Ik vind het steeds armoedig deze selctie (elftal) nog steeds vergelijkt met die van 2014. Toen waren van Persie, Sneider en vooral Robben top! Nu niet meer. Zelfs Robben is afgegleden naar subtoppertje. Als van Gaal nu op dit moment voor de ploeg stond wil ik nog wel eens zien of hij er een wereld elftal uithaalt. Je kunt het domweg niet weten, alleen gissen, maar ik denk van niet!  Van Gaal had een voorbereiding van drie weken met de selectie om het systeem te perfectioneren.  Daarvoor was de reeks oefenwedstrijden ook niet bijster goed met o.a. 2-0 verlies bij Frankrijk en een 2-2 thuis tegen Equacor. De tijd om een systeem in te slijpen heb je tijdens de door de weekse interlandperiode niet als bondscoach.  Ook Van Gaal wist zich in zijn eerste ambtsperiode als bondscoach in 2002 niet te kwalificeren voor de WK in Japan/Zuid-Korea, toen hij steeds in de luttele dagen tijd die er waren de groep wilde drillen met 'zijn' systeemopvatting.  Helemaal eens met Donco. Een bondscoach kan natuurlijk wel iets het verschil maken, maar duidelijk is in ieder geval dat Blind niet de (hoofd)schuldige is. Inmiddels zal de meerderheid het wel weer vergeten zijn nu het onder Advocaat matig loopt, maar toen Advocaat werd aangesteld vond iedereen dat de beste (haalbare) optie. Want Dick had ervaring en gif. Als je eerlijk kijkt maakt Dick gewoon dezelfde (soort) keuzes als Blind en als Hiddink. En dat is volstrekt logisch. Elke coach zou dat doen  Er is een keuze uit de keepers Cillissen, Stekelenburg, Zoet, Vorm en mogelijk straks Vermeer. Er is een keuze uit de verdedigers Tete, Karsdorp, Veltman, De Vrij, Van Dijk, Hoedt, De Ligt, Kongolo, Van Aanholt, Pieters, Fosuh en Blind. Er is een keuze uit de middenvelders Strootman, Klaassen, Wijnaldum, Sneijder, Propper, Van Ginkel, Vilhena, Vd Beek. Er is een keuze uit de aanvallers Promes, Depay, Janssen, Dost, Robben en Elia/babel.  Elke bondscoach kiest er 22 uit deze groep. Misschien dat er af en toe een verplichte dwaling tussen zit vanwege blessures. Denk aan Rekik onder Advocaat en die jongen van Atalanta onder Blind. En uiteraard zijn er per jaar wat opkomers of afvallers, maar dit is het wel zo'n beetje.  De nieuwe bondscoach zal dus 90% van deze gasten oproepen en opstellen. Het is alleen te hopen dat de volgende bondscoach niet zoals Blind en Advocaat te maken krijgt met gasten die allemaal geblesseerd zijn of niet spelen. Als Klaassen zijn draai vindt, Vilhena een niveautje groeit, Wijnaldum een persoonlijkheid wordt, Strootman minder de leider gaat acteren, Vd Beek groeit, Propper groeit, Ginkel groeit en zo'n De Jong van Ajax eraan komt dan ziet het middenveld er goed uit. Natuurlijk een hoop als-als, maar in al deze jongens zit Europese subtop potentie.  Voor de verdediging geldt hetzelfde met Tete, Fosuh, Karsdorp, De Vrij, Van Dijk, Blind. Hopelijk maakt Haps de verwachting waar. Qua keepers zitten we prima. Ja Cillissen speelt niet, maar het is een goede keeper. Vermeer komt er hopelijk weer aan en met Stekelenburg als 2e/3e keeper is weinig mis.  Zorgenkind is de aanval. Depay heb ik nooit een topper gevonden. Altijd een aanname teveel nodig en te veel eigen dunk. Promes blijft 6-jes scoren en Janssen en Dost hebben het net niet. Kluivert komt er misschien aan maar het zou mij niet verbazen als hij van het niveau El Ghazi zal blijven en verder weet ik niet wat er in NL aan potentieel rondloopt. Misschien die jonge jongen van Psv, maar die moet dan wel een enorme groeispurt maken in kwaliteit.  Conclusie: een degelijk team voor de toekomst zonder wapens. Hiermee moet kwalificatie mogelijk zijn maar is qua kwaliteit een beetje als Denemarken, Polen en Kroatie.  Onze spelers missen bepaalde basisvaardigheden, dat is te zien door de stroperige opbouw en de vele breedtepasses die noodzakelijk zijn omdat de kans om diep te spelen verkeken is omdat de aannames slecht zijn en de bal niet op het goede been gespeeld wordt. Daarom verlies je bij Bulgarije uit. Zie het gekluns van onze zogenaamde topspelers Wijnaldum en Strootman tijdens een aantal kwalificatiewedstrijden. je moet gewoon eerlijk zijn, dit is ons niveau. In 2012 was al duidelijk dat de klad erin zat en toen was ons materiaal veel en veel beter dan nu.  Dat argument van het Wk2014 is dan ook loos, want het is statistisch mogelijk om gelukkig te loten, Costa Rica ofzo, en paar wedstrijden bovenmaats te presteren. Daarnaast waren die prestaties mogelijk door de kwaliteiten van enkele spelers uit de vorige generatie, Sneijder, van Persie en vooral Robben, die op dat moment in bloedvorm waren. We hadden ook in de voorronde kunnen stranden, als bv David Silva die 2-0 maakt, dan was het afgelopen; dat was veel logischer geweest dan de 3e plek, want Oranje speelde ook toen als een natte krant. Overigens werden we in het 5-3-2 systeem letterlijk elke wedstrijd compleet overlopen, zelfs door Australiã£â«. Elke wedstrijd heeft van Gaal het systeem tijdens de wedstrijd omgezet naar 4-3-3 door een verdediger voor Depay te wisselen, waarna Oranje goed ging spelen. Het is best veelzeggend dat de meeste hier dat niet gezien hebben.  Giswerk? Je moet echt je kop in het zand steken of geen verstand van voetbal hebben als je niet inziet dat de huidige generatie niet goed opgeleid is. Denk je werkelijk dat het toeval is dat het clubvoetbal ook ver weggezakt is?  Tegen frankrijk, dat op papier ook een soort 4-4-2 speelt met dynamische middenvelders was 4-3-3 inderdaad zelfmoord, dat had een 4-5-1 systeem beter op zijn plaats geweest zodat de slag op het middenveld gewonnen kon worden, maar dat soort foefjes zijn doekjes voor het bloeden. Het trotse Oranje moet zo goed zijn zodat het meedoet om de prijzen en dat kan niet met matige spelers.  . Het NL elftal heeft sinds het vertrek van Louis, ondermaats gepresteerd met de middelen(spelers) die wij hebben. Te vaak punten verloren tegen ploegen waar je van moet winnen. Dit kan je simpelweg alleen de knvb en de coaches verwijten. Ik vind btw dat een trainer langer de tijd moet krijgen voor je hem afschrijft, ik heb alleen bij voorbaat al geen vertrouw in dickie, dat had ik ook al niet bij Hiddink en vooral niet bij Blind!  @frankrami hoezo de Knvb en hoezo de coaches? Dat iedereen maar naar de Knvb wijst is zo'n onzin. Dan komen ze weer met het ergens opgeviste argument van beleid. Hiddink na Van Gaal voor een jonge groep is beleid. Naast Hiddink Blind klaarstomen is eveneens beleid.  Vwb de coaches: je kunt het hen simpelweg niet verwijten. Neem nou Zweden uit. Is het de schuld van Blind dat Strootman een assist geeft op Marcus Berg en dat een goal van Dost onterecht wordt afgekeurd? Nee toch? Is het de schuld van Blind dat tegen Bulgarije (en eigenlijk al zijn wedstrijden) werkelijk alle Cv's geblesseerd zijn waardoor De Ligt en Hoedt de enige alternatieven zijn? Wat iedereen vergeet is dat De Ligt de fout in gaat, maar Hoedt bij zijn debuut eveneens een cruciale blunder maakt. Het komt de meerderheid alleen goed uit om dat laatste even niet op te slaan en te vermelden.  Nu ik het zo schrijf heb je ergens toch gelijk. De Knvb luistert naar de waan van de dag die de media voedt. De coaches gaan mee in de roep keuzes te moeten verantwoorden en lijnen te volgen. Daarmee brengen zij zichzelf in de problemen. ""spelers moeten spelen bij hun club"". Hoezo? Zeg gewoon vanaf dag 1 ""ik ben de bondscoach, ik bepaal en kies per wedstrijd de jongens die ik denk het best te kunnen gebruiken.""  We moeten niet denken dat we met een nieuwe coach ineens alles gaan winnen, maar een frisse wind en opnieuw bouwen lijkt me wel welkom. Tactisch en strategisch moet de nieuwe coach wel onderlegd zijn. Ik zie eigenlijk maar 2 Nederlandse opties:  1. Koeman, maar die gaat niet komen 2. Ten Hag, probeer het eens als hij wil, zou ik zeggen. Heeft aangetoond een goed tacticus te zijn  Qua buitenlandse coaches kom ik bijvoorbeeld op Thomas Tuchel maar het is de vraag of dat soort mannen hier open voor staat.  Ten Hag gaat het denk ik niet doen, niet eens voor de stap want die zal hij vast geweldig vinden. maar ik kan me niet voorstellen dat hij zich in het wespennest genaamd knvb zal gaan storten. evenals de beperkte vrijheid omdat hij daar niet als technische man kan fungeren. dat wat hij bij utrecht juist wel krijgt en doet  ik denk dat hij nog een jaartje (hopelijk twee of drie) utrecht doet en verkast naar de bundesliga, een competitie waar hij echt past en dan een mooie club als schalke, hannover, monchengladbach, leverkusen oid  Ik zie vaker Van Marwijk langskomen als optie. Dat toont het korte termijn geheugen maar weer. Van Marwijk werd weggehoond na het mislukte EK. Als hij nu wordt teruggehaald krijg je hetzelfde als met Hiddink en Advocaat. En dat komt niet omdat hij een slechte coach is, maar gewoon omdat hij de tijd niet zal krijgen. Elk foutje wordt door de tig sites, bladen, programma;s onder de loep gelegd waarna de menigte de geventileerde mening overneemt. Vroeger had je studio sport en de krant. Misschien nog het blad VI en dat was het. Blind is neergesabeld door de media en menigte terwijl we nu zien dat er geen eer is te behalen zonder tijd. Advocaat werd als ervaren rots binnengehaald en maakt meer aanwijsbare fouten dan Blind. Daar wort wel wat over gezegd, maar het besef komt nu langzaam binnen dat het gewoon komt door de combinatie van niveau, fitheid en ritme. Kwalificatie gaat niet lukken. Niet onder Hiddink, niet onder Blind, niet onder Advocaat.  Advocaat zit er net 2 wedstrijden, Blind kreeg 17 wedstrijden de tijd, waarvan 9 kwalificatieduels. Voor het EK, nederlagen tegen Ijsland, Tsjechie en Turkije (kansloos) en winst op Kazachstan (1-2) Voor het WK: Winst op Wit-Rusland en Luxemburg, gelijkspel tegen Zweden en verlies tegen Frankrijk en Bulgarije (dieptepunt).  In zn 2e interland boekte Advocaat al een beter resultaat dan Blind in diens 17 wedstrijden.  De kritiek op Advocaat dat zijn labiele team voor meer goals moest gaan tegen Bulgarije (terwijl er bij de eerste de beste tegenaanval weer eentje in het eigen doel ligt) vind ik ook niet terecht. Vooraf zou 3-1 een prima resultaat zijn. Winst was belangrijker dan het risico puntverlies te lijden. Natuurlijk is het vooral een gebrek aan kwaliteit binnen de selectie, maar er zijn meer dan genoeg landen met een gelijkwaardige selectie die beter presteren in de kwalificatiereeks. Nederland is jarenlang een topland geweest. Middenmoters en toplanden zijn tegen ons nog steeds gemotiveerd er een goede wedstrijd op de mat te leggen. We worden nauwelijks onderschat, een voordeel waar middenmoters wel eens mee te maken hebben. Nu is het zaak een realistisch systeem in te bouwen waarbinnen de kwaliteiten van de spelers optimaal benut worden. Duidelijk is dat er behoefte is aan defensieve zekerheid. Blind lukte het niet dat in te bouwen binnen zijn systeem. Het lijkt me realistisch als we Advocaat daar wat langer de tijd voor geven.  Maar met Frank de Boer gaan we niet opeens een hele andere koers varen met het Nederlands Elftal. Dat blijft dan een beetje verder dobberen met de oud Hollandse school en de daarbij behorende zelfde falende spelers.  Ik schaal Advocaat sowieso een stuk hoger in dan de Boer. Alleen omdat we verloren tegen Frankrijk (heel onverwacht natuurlijk) en omdat hij Janssen erin zet ipv Dost is het niet opeens een slechte coach. Houd ook niet zo vast aan de hollandse school, zeker minder dan de Boer.  @hangover96 Dus wisten ze al voor die tijd dat Dickie het niet gaat redden? En waarom moet F de Boer dan coach worden? Internationaal (nee ook niet met Ajax) nul komma nul als coach gepresteerd. Ja 4x op rij kampioen geworden met Ajax met slaapwekkend voetbal. Nee.....dank je hartelijk  Natuurlijk krijgt Dickie wel een verlenging aangeboden als ze zich kwalificeren, maar zijn huidige contract is tot November, oftewel de laatste kwalificatiewedstrijd. Is ruimschoots in het nieuws geweest.  Het aanstellen van Frank de Boer zou ook wel in het straatje van het huidige beleid passen, al betwijfel ik of ze bij de Knvb echt zo dom zijn na de reorganisatie. Het is een goede leermeester voor jonge spelers, maar tactisch te naief om Oranje weer op de weg naar boven te krijgen.  De prestaties van Van Gaal worden vaak geromantiseerd, maar het grootste succes was naar mijn mening de aanwezigheid van een plan B. Zowel Hiddink als Blind hadden alleen een plan A en gezien zijn carriere als coach tot nu toe heeft ook Frank de Boer eigenlijk alleen een plan A.  Tja, plus dat Frank de Boer momenteel niet voor niets voor de 2e keer faalt in het buitenland. Je moet toch niet willen dat die man straks bondscoach wordt. Probleem is natuurlijk wel dat er weinig andere, geschikte opties bereid zijn.  De beste keuze zou volgens mij zijn om een buitenlandse bondscoach aan te stellen, zonder (de schijn van) clubvoorkeur, die de speelwijze aanpast aan de kwaliteiten van de spelersgroep in plaats van koste wat kost vast te houden aan een bepaald systeem, omdat dat nou eenmaal zo hoort in Nederland. Ook denk ik dat de ideale bondscoach iemand is die veel discipline eist, ook van de jonge spelers, want precies dat mentale aspect was de belangrijkste reden voor succes op het WK 2014. Als je nu ziet hoe een Vincent Janssen na een draak van een partij staat te beweren lekker gespeeld te hebben, dat moet je gewoon niet tolereren, want hoe hoog ligt dan de lat?  Dat komt natuurlijk ook omdat Advocaat er nu voor is om de ploeg te motiveren en ze naar het WK te loodsen. Elke beslissing die Advocaat maakt, is puur voor de korte termijn om de kans op plaatsing groter te maken.  Ik weet wel zeker dat Advocaat heel goed weet dat het algemene niveau bedroevend is en dat ook Janssen de laatste wedstrijd weer door de mand viel. Als bondscoach kun je dat zeggen als je kunt bouwen, maar Advocaat heeft die luxe niet en zal spelers vertrouwen moeten geven.  Verder denk ik niet dat Janssen een besef heeft van het niveau dat gevraagd wordt in Oranje. Het lijkt alsof hij goed speelt, omdat de rest minstens net zo slecht speelt. Die jongen staat binnen een jaar wel weer met beide benen op de grond.  Motiveren kan ook betekenen dat je je spelers even goed duidelijk maakt welk niveau en welke inzet er worden verwacht. Nu zal zo'n Vincent Janssen de volgende keer niet harder gaan lopen, want hij deed het toch prima? Makkelijk roepen natuurlijk vanaf de zijlijn, maar of de huidige manier er voor zorgt dat die gasten de ballen uit hun broek gaan lopen betwijfel ik zeer.  Bij Janssen ligt het sowieso nooit aan zijn instelling of loopvermogen. Hij heeft simpelweg geen stappen gemaakt vanwege het gebrek aan speeltijd en is daardoor nu ook bovendien niet wedstrijdfit. Nu hij bij Tottenham ook niet meer op speeltijd hoeft te rekenen, is zijn plaats in Oranje ook wel weg.  Lijkt mij handig dat de media een tijdje ophoud met kritiek geven. Lekker makkelijk weer van de zijlijn roepen. Ook de wissel zo negatief belichten doe je goed. Nu wisselen van keuzeheer omdat pierre het zegt, dan kan je deze wedstrijden sowieso wel op papier af doen. Misschien moeten we Pierre die laatste twee wedstrijden maar voor de groep zetten, kijken wat er gebeurd. Je wint tegen een defensief Bulgarije en een Frankrijk wat gewoon een topland is. De reden dat we nu ons in deze positie bevinden is niet de huidige bondscoach maar juist het gevoerde beleid van de jaren ervoor die juist is ingezet vanwege kritiek van media zoals pierre. Advocaat aanhouden, hopen op een wonder en anders wonden likken en verder kijken. V Oostveen, blind en hiddink zijn gelukkig al weg.  Waarom zou je slecht spel bejubelen? Zijn we nu echt zo ontzettend wanhopig geworden dat we de slechte aspecten niet meer mogen belichten? De wissel negatief belichten vond ik ook onnodig, dat ben ik met je eens. Zoals Advocaat al aangeeft, een extra spits maakt het aanvallende spel niet altijd beter.  Deze generatie werd zo ontzettend gepamperd, dat ze nu niet de mentale weerstand hebben om dit Oranje bij de hand te nemen. De meeste spelers hebben zich nauwelijks ontwikkeld op de uitzonderingen De Vrij en Van Dijk na.  Het word juist eens tijd dat de spelers de realiteit onder ogen zien. Het zijn gewoon niet zulke geweldige spelers en ze maken veel fouten. Dat moet juist belicht worden, anders blijven we in deze enorme sleur. Dit Oranje heeft in de afgelopen 3,5 jaar misschien 2 of 3 aardige wedstrijden gespeeld. Dat is zeer pover en onacceptabel.  Tja het aller aller liefste Louis van Gaal, hij weet de ban te doorbreken.  aljeblieft geen Frank de Boer, je ziet hem al stuntelen in de Pl  Ten Hag is de man in running up, bewijst tactisch te kunnen wisselen en.....wellicht Bosz? Je heb Verbeek ook nog rondlopen, die momenteel geen club heeft.... Koeman blijft in de Pl.  Kijkend naar de realiteit, Van Gaal wil niet meer, hopelijk een zeer geschikte baan bij de Knvb. Beste optie by far is dan Erik ten Hag. Deze man heeft wel wat, voordeel ook is nog niet zo 'ingezogen' met spelers die herkomst hadden van Ajax e.d. ....erik ten Hag beste optie.  Je moet nu een bepaalde weg inslaan. Dat begint met een systeem voor de komende 10 jaar. Wie zijn onze beste spelers in de toekomst? En welk systeem past daarbij? Onze 4 beste spelers in de toekomst zijn van dijk de vrij de ligt en fosu mensah. Dat zijn 3 centrale verdedigers en een verdedigende middenvelder. Dus dat word 532 352 3412 of 343 spelen. Wat er moet komen is een bondscoach die ervaringen met het spel met 3 centrale verdediger heeft. Dan kom je al snel uit bij een buitenlander. Ook moet er in jong oranje zo snel mogelijk zo gespeeld worden zodat jongens zoals vd beek en ramselaar aan dit systeem kunnen wennen. Als we over 4 jaar wel naar het wk gaan en weer gaan met onderstaande opstelling spelen maken wel wel een kleine kans.  Cillessen Van dijk de vrij de ligt Karsdorp fosu riedewald willemsPromes dost depay.  Ik kies dan voor dost omdat in deze opstelling er 3 man een hele goede voorzet hebben op hem. Namelijk willems karsdorp en Promes.  Dank! Eigenlijk 7 verdedigers. Dat zijn gewoon onze beste spelers dus ja. Gelukkig dat 2 van die verdedigers ook prima als verdedigende middenvelders kunnen spelen en dat de backs erg offensief zijn. Vind jij riedewald een linksback? Nou dan heb je er niet erg veel verstand van. Hij functioneert als beste als verdedigende middenvelder. Kan ook als centrale verdediger uit de voeten maar is hier eigenlijk te klein voor. Wat niet perse een probleem hoeft te zijn als je goed kunt springen maar helaas kan jairo dat niet zo goed. Als noodoplossing kan hij ook spelen als linksback  een 5-3-2 zoals in brazilie zou met deze opstelling best kunnen. Maar is dat met Fosu-Mesah en Riedewald en een beetje te defensief? Zeker als je daarachter van dijk, de vrij en de ligt hebt staan? Misschien is Frenkie de Jong dan een betere optie? Maar je manier van denken over systemen ect begrijp ik perfect  Je moet het systeem aanpassen op de tegenstander. Tegen Frankrijk had jouw opstelling misschien gekunt maar de meeste teams gaan tegen ons lekker verdedigen en dan heb je niets aan zo'n defensieve opstelling.  Welk team gaat tegen ons verdedigen? Geen elk team meer bijna. Niemand heeft nog respect voor ons. Het mooie van dit systeem is dat het ook aanvallend gespeeld kan worden. Het ligt er puur aan aan wat voor opdrachten jij de 4 middenvelders mee geeft.  Ik snap jouw redenering wel maar 1 iets creatievere middenvelder in plaats van Riedewald (waar ik sowieso al niet gecharmeerd van ben) zou niet misstaan volgens mij. Daarnaast zou ik eerder met 3 middenvelders en 2 spitsen spelen dan met 2 middenvelders en 3 spitsen, voor de balans.  Oké leuk om te horen! Mensen vergeten wel eens hoe jong riedewald is omdat hij al zoveel ervaring heeft. Vd beek zou je tegen mindere tegenstanders daar ook kunnen neerzetten. Als je dat 7mans blok hebt kun je daarvoor 3 man het veld insturen die zowel als 2 spitsen met een nummer 10 erachter mogen spelen als 2 vleugels met 1 spits. Heel verwarrend voor de tegenstanders als ze dat afwisselen.  Ik weet wel hoe jong Riedewald is, maar als centrale verdediger vind ik hem te iel en kwetsbaar, het is ook niet echt een linksback en als 6 is het ook net niks want als voetballende CVM is ie niet creatief genoeg en hij heeft de fysiek en snelheid niet om als pure breker of als box-to-box te spelen. Samengevat ben ik gewoon niet zo gecharmeerd. Naast een atleet als Fosu-Mensah zou je daarom volgens mij best een creatievere speler kunnen opstellen.  Dit is de omgekeerde wereld: je moet eerst topmateriaal hebben en dan pas heb je de top-trainers voor het uitkiezen. De Knvb en de Eredivisie (maar ook de JL) moeten werken aan de professionaliteit en opleiden van toppers. dat is het grote probleem van Oranje. Wie de trainer wordt, is van secundair belang. Toen Oranje (sub)top-materiaal had, bereikte het met diezelfde Advocaat die eigenlijk niet veranderd is, de halve-finale van het EK en verloor toen heel ongelukkig van het gastland (portugal). Hiddink was zowel bij PSV als bij Oranje dezelfde man, lees: een coach die de spelers verantwoordelijk maakte en zelf meer een people manager was. Met gemak en mooi spel raakte NL tot de halve finale van het WK en op penalty's uitgeschakeld door Brazilië (ook een penalty niet gekregen). Van Marwijk heb ik persoonlijk niet echt hoog zitten als trainer. Maar ook hij kwam zelfs in de finale van het WK met Oranje, omdat Robben, Sneijder, van Persie, van Bommel en ook een Kuyt en zelfs de reserve spelers als Afellay en Elia, in topvorm verkeerden. De einge uitzondering op de regel vormde Van Gaal tijdens het WK 2014 om met grotendeels middelmatig en onervaren materiaal de halve finale van het WK te bereiken. Maar je kunt als groot voetballand niet te lang blijven leunen op toevalligheden en uitzonderingen. Wij hebben al jaren geen nieuwe Sneijders, Robbens, van Persie, Bergkamp, Gullit, Rijkaard, Davids, Seedorf, van Bommel, Kluivert en ""zelfs"" Cocu of Aaron Winter opgeleid. Vroeger hadden we een mix van sterren en waterdragers maar nu hebben we voor 98% spelers die bij hun clubs de waterdragers zijn. Dat is het probleem en niet wie de coach is.  Ik zou voor Bosz kiezen. Hij heeft tenminste een duidelijke speelstijl en dan maakt het niet uit wie wel of niet speelt. Hij is niet te beroerd om basisspelers op de bank te zetten. Ik snap niet waarom men nog op de oude garde leunt, terwijl er gretige jongere spelers het ook zouden kunnen doen.  Er is maar 1 coach die dit toevertrouwd kan worden en dat is F de Boer. Hij gaat het in de premier league niet volhouden en dan heb je 2 partijen die opzoek zijn naar sportieve revanche. Wij willen aanvallend voetbal zien en de Boer wilt het spelen. Ik zie een win win situatie. Ten Hag moet een mooie stap maken naar de topclub in Nederland (het liefst psv)  Ik ben het zowat met ieder woord dat je hebt getypt oneens behalve het revanche gedeelte. Maar mijns inziens hoeft dat niet met aanvallend voetbal (te naief, we hebben de klasse niet) en al helemaal niet met De Boer (te naief, heeft de klasse niet).  Dat advocaat zo hoog als coach is geindigt vind ik een raadsel. Nog nooit iets zinnigs horen zeggen, bepaalde visie kunnen uitdragen is wel belangrijk lijkt mij. Zon ten hag is een goed voorbeeld van iemand die het wel kan  Je moet inloggen om te reageren. Heb je nog geen account? Dan kun je je gratis registreren.Inloggen  Dick Advocaat volgde samen met zijn assistent Ruud Gullit de ontslagen Danny Blind op als bondscoach van het Nederlands elftal en oud-international Pierre van Hooijdonk adviseert de KNVB om verder te...Lees verder",entertainment
"Overstroming in Houston na de orkaan Harvey, die leidde tot ongewoon zware neerslag.  Diplomatie  Het vertrek van president Obama (VS) biedt ruimte aan andere leiders om te laten zien hoe serieus zij klimaatverandering nemen.  Door onze redacteur Paul Luttikhuis | pagina 14 - 15  Amsterdam.  Tranen van ongeloof vloeiden vorig jaar op de klimaattop in Marrakech, die net bezig was toen Donald Trump werd gekozen tot de nieuwe Amerikaanse president. Weer kregen de Verenigde Staten een klimaatontkenner in het Witte Huis, een man die zijn kiezers had beloofd uit het klimaatakkoord van Parijs te stappen, omdat het de VS onvoldoende opleverde.  Maar tegelijkertijd ontstond ook iets van strijdbaarheid. Na alle mislukte klimaatafspraken uit het verleden, laten we dit niet meer uit onze handen glippen. Wat Trump ook zou besluiten, was de boodschap van de rest, wij gaan gewoon door. Xie Zhenhua, de Chinese hoofdonderhandelaar in Marrakech, zei dat „een verstandige politieke leider kiest voor beleid dat past bij de wereldwijde trend”.  Toch sloeg het vertrek van Trumps voorganger Barack Obama een groot gat in de internationale klimaatdiplomatie. Bij de recente klimaattop in Bonn was slechts een handjevol Amerikaanse onderhandelaars aanwezig, die zich voornamelijk stil hielden. Dus is er ruimte voor anderen om in dat gat te springen.  Alleen al deze week werd er zowel in Frankrijk, als in China (in een besloten sessie), als in Nederland op internationaal niveau over klimaat gesproken. Volgend najaar is er een ‘Global Climate Action’-conferentie in Californië, waar gouverneur Jerry Brown wil laten zien dat hij niet van plan is te wachten op Trump.  Het zijn bijeenkomsten waarin niet langer de vraag wordt gesteld óf we iets moeten doen. Nee, de deelnemers laten vooral zien hóe ze dat doen en wat het oplevert. Ze willen aan de slag. Want, zei gouverneur Brown afgelopen weekend in een interview met CBS: „De natuur is geen politiek spelletje.”  Minister Halbe Zijlstra (Buitenlandse Zaken, VVD) is een van de ondertekenaars van de The Hague Declaration on Planetary Security, over de risico’s van klimaatverandering voor internationale veiligheid. De verklaring werd dinsdag gepubliceerd tijdens een door de Nederlandse regering gefinancierde conferentie over dit thema in Den Haag.  De ondertekenaars doen een oproep aan de Verenigde Naties om meer aandacht te besteden aan de gevolgen van de opwarming van de aarde voor onder meer migratie, de toenemende druk op grondstoffen en vooral water en terrorisme.  Volgens de ondertekenaars ligt hier een taak voor de VN-Veiligheidsraad, die nog onvoldoende oog heeft voor de rol van klimaatverandering bij het ontstaan van conflicten.",politics
"Een vrouw is afgelopen nacht mishandeld toen zij een ruzie probeerde te sussen op de Hoofdweg in West.  Tegen 5.00 uur stond er op de straat een stel luidruchtig ruzie te maken. Volgens een getuige zou er met name door de vrouw flink geschreeuwd zijn. Een andere vrouw hoorde de ruzie en wilde het stel uit elkaar halen. Op dat moment zou zij door de man mishandeld zijn.  Niet veel later arriveerde de politie en werd de man opgepakt. De mishandelde vrouw gaat aangifte doen tegen de man.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"De formatie mag dan even stilliggen, de Volkskrant onderzoekt alvast welke interessante kandidaten worden genoemd voor het nieuwe kabinet.  Door:Ariejan Korteweg3 augustus 2017, 02:00  Dat het Haagse denken over privatisering of verzelfstandiging van overheidsdiensten - spoorwegen, elektriciteitsbedrijven, posterijen - kantelde, is goeddeels te danken aan Roel Kuiper (55), al tien jaar senator namens de ChristenUnie.  Met de regeringen Lubbers raakte de gedachte in zwang dat marktwerking alle problemen zou oplossen. De paarse kabinetten borduurden daar op voort. Daarna werd het tijd voor bezinning. Waren de geprivatiseerde Nederlandse Spoorwegen nu echt zo'n verbetering? Hoe stond het er voor met de posterijen, het bankwezen, de zorg, de energiebedrijven?",politics
"Ambachtsvrouwen openen dit weekeinde in Amsterdam de deuren van hun werkplaatsen. Met een route langs 37 ambachts-werkplaatsen wil de stichting Vakvrouw laten zien dat vrouwen evengoed als mannen een ambacht kunnen uitoefenen. Timmervrouw Parlevliet: “Het allermooiste van dit beroep vind ik dat ik iets moois kan maken en het eindproduct kan zien.” Edelsmid Pinksterboer: “Het ondernemerschap is de ideale combinatie als je kinderen hebt.”  AMSTERDAM - Op het eerste gezicht lijkt het een gewone werkplaats, met houten werkbanken en veel specialistische apparatuur. Maar bij nadere observatie is de vrouwelijke inbreng in het geheel toch duidelijk zichtbaar.  Geen posters van schaarsgeklede centerfolds, maar een paar ruwe kunstwerken en kindertekeningen sieren de muur van de ambachtelijke werkplaats de Stokerij, die wordt gerund door de edelsmeden Sjoerie Lont (38) en Marlies Pinksterboer (39).  “Ik was als klein kind al vaak aan het knutselen, maar mijn droom was actrice te worden. Toen ik toelatingsexamen deed voor de theaterschool, ben ik gillend weggerend vanwege de enorme concurrentiestrijd die daar heerste. Ik ben op de vakschool in Schoonhoven terechtgekomen door mijn vader, zoon van een horlogemaker. Die zei dat ik iets met mijn knutseltalent moest doen.”  Ze vervolgde haar opleiding bij de kunstacademie. Na afronding ervan ging ze jaren als kunstenares door het leven. “Ik werd ongelukkig door dat wereldje. Die kunstenaars doen allemaal alsof ze God op aarde zijn, terwijl het hen voor het grootste gedeelte gewoon om het geld gaat.”  Voor Pinksterboers zakenpartner en vriendin Sjoerie Lont was de keuze van haar huidige beroep ook niet vanzelfsprekend. “Het was pijltjes schieten op een kaart vol beroepen”, zegt ze. “Studeren was het enige dat ik niet wilde, daarvoor vind ik mezelf te creatief.”  Na een voorlichtingsdag belandde ze op de opleiding in Schoonhoven, waar ze Pinksterboer ontmoette. “We wisten in die tijd al dat we ooit samen iets zouden gaan doen.”  Vijf jaar geleden viel de puzzel in elkaar. Lont was vanwege haar zwangerschap op zoek naar een parttime baan en Pinksterboer was de kunstwereld meer dan zat. Ze startten hun bedrijfje in het Bolshuiscomplex, de oude Jeneverstokerij van Lucas Bols.  “We vullen elkaar erg goed aan. Zo is Marlies een echte detaillist en vormtechnisch erg sterk en heb ik het overzicht en de creativiteit”, zegt Lont. Naast hun eigen sieradenlijn maken de twee ook babyzilver en grafmonumenten. Sieraden repareren doen ze eigenlijk alleen 'om de huur te betalen'.  “Het ondernemerschap is de ideale combinatie als je kinderen hebt. Door mijn kinderen vind ik mijn werk leuker en door mijn werk vind ik het aangenamer om bij mijn kinderen te zijn. Bovendien was ik al tien keer ontslagen als ik in loondienst zou hebben gewerkt”, zegt Pinksterboer, moeder van drie kinderen. Ze refereert aan de slechte omstandigheden waarmee zelfstandige vrouwen te maken hebben: ze kunnen niet in het ziekenfonds en er is bijna geen maatschappij die een zwangere vrouw wil verzekeren. “De kinderen - samen hebben we er vijf - hebben ons eigenlijk in de wielen gereden, we hebben het hoofd nét boven water kunnen houden. Het vrouw-zijn speelde ons dus bijna parten.”  Nu het weer wat beter gaat met het bedrijfje, willen de twee een winkelpandje bemachtigen in Amsterdam. Haar advies voor aankomende vrouwelijke ondernemers: “Je moet de combinatie moederschap en ondernemerschap erg graag willen, want het duurt lang voordat je jezelf kunt bedruipen. Het is niet gemakkelijk, maar zeker de moeite waard.”  Trouw.nl is vernieuwd. Vanaf nu is onbeperkte toegang tot Trouw.nl alleen voor (proef)abonnees.  Het e-mailadres bij dit profiel is nog niet bevestigd. Een link om te bevestigen kun je vinden in je inbox.Ben je de link kwijt? Vraag hier een nieuwe aan.",business
"Als het aan het Nederlands Frituurcentrum in Veldhoven ligt, wordt het afhalen van friet binnenkort toegevoegd aan de lijst van Nederlands immaterieel erfgoed. 'Het is het mooiste culinaire gebruik van ons land'"" vinden ze. Wat vind jij?  Goed idee, friet halen hoort bij onze identiteit.  24%  Wat een onzin, zo kunnen we alles wel heilig gaan maken. Tijd om weer normaal te gaan doen in dit land.  62%  Ik heb hier echt geen mening over, sorry Omroep Brabant.  11%  Friet? Het is patat!  3%  Aantal keer gestemd: 1603 keer  De Oranje Leeuwinnen mogen op bezoek bij de koning. Zou jij dit ook wel willen?  Ja lijkt me leuk. Sprookjesachtig zo'n paleis!  24%  Jazeker, en dan zou ik graag wat misstanden in ons land met hem willen bespreken.  16%  Nee, ik heb niks met het instituut koningshuis.  34%  Nee, ik heb andere bezigheden gepland die ik moeilijk af kan zeggen. Balen.",entertainment
"In een ingezonden brief in de Volkskrant schrijft Volkskrantlezer M. van Beukering uit Groningen vandaag: ‘Waarom wil Van der Staaij niet begrijpen dat het gaat om het recht om zelf aan te geven wanneer het genoeg is?’ Ook schrijft Van Beukering: ‘Lijden louterend? Nee, lijden is lijden en Van der Staaij speelt voor God door op diens stoel te gaan zitten en te zeggen dat het op zijn manier moet.’  Ook huisarts Esther Croiset uit Hazerswoude-Dorp reageert in een ingezonden brief op Van der Staaij. Zij schrijft: ‘Als huisarts die regelmatig geconfronteerd wordt met de aangrijpende problematiek die euthanasie met zich meebrengt, voel ik mij aangesproken en beledigd.’ Croiset stelt: ‘Ik ervaar euthanasie als één van de zwaarste taken als arts, iemand doodmaken is niet waar ik al die jaren voor gestudeerd heb. Maar wat ik wel geleerd heb, is ernaar te streven het lijden van mijn patiënt te verlichten. Soms is euthanasie daarvoor de beste weg.’  Redacteur van BNN/VARA en Joop.nl Hasna el Maroudi reageerde op The Huffington Post als een van de eerste op het artikel van Kees van der Staaij. Zij schrijft in het artikel met de kop ‘In the Netherlands, Doctors Care How You Live, and Die’ dat Van der Staaij ‘een beeld creëert van een – onaannemelijke – samenleving met louter negatieve eigenschappen waarin men beslist niet zou willen leven waarin gezonde mensen die hun leven als voltooid beschouwen snel in aanmerking kunnen komen voor hulp bij zelfdoding.’ El Maroudi noemt dit een ‘geconstrueerde leugen’. ‘Wel wordt wetgeving voorbereid om euthanasie mogelijk te maken voor ouderen die niet terminaal ziek zijn, maar hun leven als voltooid beschouwen. Dat is een nuance die gemakkelijk over het hoofd wordt gezien, vooral als ze onbenoemd blijft in, zeg, een opiniestuk in de WSJ.’  Psychiater Esther van Fenema schrijft op The Post Online dat ‘de voltooid leven discussie opvallend veel opwinding genereert die niet evenredig lijkt met het gemak waarmee je jezelf geruisloos naar de andere kant kan helpen.’ Van Fenema schrijft: ‘Is het gevoel van een voltooid leven werkelijk zo’n individuele aangelegenheid of spelen wij als groep misschien een meer actieve en negatieve rol dan we ons realiseren? Misschien is onze samenleving nog niet goed in staat om met ouderdom en gebrek om te gaan, waardoor het individu onbewust druk ervaart om eruit te stappen.’ Zij concludeert: ‘Kees van der Staaij wegzetten als een verward roepende in de woestijn is makkelijk, maar misschien is zijn bezorgdheid ergens wel terecht en staat het individuele recht om te leven inderdaad onder druk door onbenoemde peer pressure.’  Ook maakte het optreden van Van der Staaij gisteravond bij Jinek veel reacties los op Twitter. Zie hieronder een korte selectie.  Ik werk 20 jaar in de ouderenzorg en Ondanks de tendentieuze kop herken ik me in het artikel v Kees van der Staaij.pic.twitter.com/N9h7eyKt0b  — Richard vd Naald(@ naald)  Van der Staaij is bezig met artikelen rond euthanasie in oa Frans, Duits en Spaans. 'Maar dan gaan we 't nog wel over de kop hebben.' #Jinek  — Arnoud Proos(@ Arnoudproos)  Ik snap vooral niet waarom Van der Staaij buitenlandse krant gebruikt hiervoor. Het is een Nederlandse discussie. #Jinek  — Rik de Jong(@ Jongderik)  Heerlijk #Jinek tegen van der Staaij: ""u heeft met uw artikel ons te kakken gezet""  — Marlou Dimmendaal(@ mardimmie)  Kees vd Staaij werd aangevallen door een 'verkeerde' kop over doktoren, maar is ondertussen de enige die hun zorgen serieus neemt. #jinek  Nu de onderhandelaars met vakantie zijn gegaan zonder de kiezers te vertellen hoe het met de zich sinds 15 maart voortslepende kabinetsformatie staat, schiet NRC uit z’n slof met een vernietigend commentaar. De krant noemt het ‘beschamend hoe de direct betrokkenen bij de formatie blijven grossieren in nietszeggendheden’.  NRC vindt dat ‘de extreme beslotenheid van de onderhandelaars uitstraalt dat transparantie blijkbaar een gunst is, een luxe, en geen vereiste’. De krant vergelijkt het proces met de Brexit-onderhandelingen, waar de agenda’s, vertrekpunten en tussentijdse tekstvoorstellen wel openbaar gemaakt worden.  Het duurt ook allemaal veel te lang volgens NRC. ‘Hoe langer het kost een regeerakkoord in elkaar te zetten, hoe minder wervend en overtuigend het straks zal zijn (…) Juist in het huidige versnipperde landschap met zijn dertien fracties in de Tweede Kamer zou een regeerakkoord op hoofdlijnen met respect voor dualisme gewenst zijn. Maar wat dreigt is een minutieus onwrikbaar traktaat dat alleen kan worden uitgevoerd bij de gratie van vier partijen die over een meerderheid van slechts één zetel beschikken.’  Frank Kalshoven pleit voor het doorbreken van de drie hoofdfasen van het leven: leren, werken, rusten: Ik schiet liever gaten in mijn werkfase. Ik pak een pensioenjaar uit de toekomst, hak het in stukjes, en strooi die door mijn werkzame leven. Wel met aftrek natuurlijk. Voor elke maand die ik nu extra vrij ben, moet ik allicht twee maanden extra werken in de toekomst, maar dat is een prijs die ik blijmoedig wil betalen.  Max Pam heeft gelezen ‘dat wij in onze liberale houding ten aanzien van drugs door allerlei landen aan alle kanten voorbij worden gestreefd. Een treffend voorbeeld dus van wat de historicus Jan Romein 'de wet van de remmende voorsprong' heeft genoemd. Zo ver lagen wij voor dat wij in slaap zijn gesukkeld en toen wij eindelijk wakker werden, lagen wij achter’. Misschien speelt hierbij ook een rol dat Nederlanders sterk voor het vrijgeven van drugs zijn, maar veel minder voor het gebruiken van die drugs door hun eigen kinderen. Pam heeft ‘een zoon in de blowbare leeftijd’: ‘Af en toe, als hij er niet is, sluip ik zijn kamer binnen om te ruiken. Tot dusver kan ik steeds opgelucht ademhalen, maar hoe lang nog?’  Remco Campert schrijft over Manuel Verdam die zich zijn vroegere vakanties in Frankrijk herinnert: ‘Echt vakantie was het nooit, want je nam jezelf altijd mee. Was het maar mogelijk om vakantie van jezelf te nemen.’ Dan besluit Manuel niet meer met vakantie te gaan: ‘Hij zat thuis en staarde voor zich uit. Hoe moest hij de dagen vullen? De dagen waren leeg, zonder verschiet. Hij kon net zo goed niet meer leven. Het leven, dacht hij, is vakantie van de dood.’  Achter de schorsing van Saadia a T, topambtenaar van de gemeente Amsterdam, schuilt volgens De Telegraaf een 'PvdA-moslimkartel' rond politica Fatima Elatik.  De gemeente Amsterdam heeft Saadia a. T. geschorst op verdenking van belangenverstrengeling en fraude. Saadia a T. is de topambtenaar in de strijd tegen radicalisering onder moslimjongeren. Ze is aanspreekpunt voor de Nationaal Coördinator Terrorismebestrijding en houdt contact met familie van Syriëgangers.  De gemeente ontdekte onregelmatigheden in de facturen die ze tekende. Ze zou voor veel geld een partner of ex-partner hebben ingehuurd, zeggen bronnen tegen De Telegraaf. De krant sprak met meer dan tien bronnen op het stadhuis, bij opsporingsdiensten en in het maatschappelijk werk, die allen gewerkt hebben met de geschorste vrouw. Zij schetsen het beeld van een vrouw die bij het inhuren van externe deskundigen en personeel voor haar ambtelijke staf ’loyaliteit boven kwaliteit’ stelt.  Zo zou Saadia a T. Mounir Dadi, de partner van haar vriendin en PvdA-politica Fatima Elatik in dienst hebben genomen als ‘senior adviseur radicalisering’.  Columniste Nausicaa Marbe spreekt in De Telegraaf van ‘een moslimkartel van de PvdA’. Zij schrijft: ‘Noem dat bij naam: islamitisch en Marokkaans cliëntelisme binnen de PvdA. Anders zou de gemeente geen secondant van de moslimbroeders vertrouwen als deradicaliseringsadviseur.’  20 juli 2017, 10:39  Economische migranten hebben geen hoog aanzien. In het migratiedebat figureren ze meestal als de jonge avonturiers uit Afrika, die zich op de smokkelbootjes tussen de vluchtelingen uit Syrië wagen. Maar die vormen maar een fractie van de 200 miljoen arbeidsmigranten uit arme landen in de wereld. Die worden door de familie thuis als helden gezien. Terecht, vindt Volkskrantredacteur Wim Bossema. Internationale organisaties laten in recente rapporten zien: geldovermakingen van migranten dragen veel meer bij aan armoedebestrijding dan alle ontwikkelingshulp bij elkaar.  De VN-organisatie IFAD, met als doel de agrarische bevolkingsgroepen te helpen, zette de feiten onlangs op een rijtje: het geld dat de economische migranten sturen vanuit de industriële gastlanden naar hun families thuis overtreft wereldwijd de officiële ontwikkelingshulp, het is zelf meer dan drie keer zoveel, in 2016 was het 445 miljard dollar (390 miljard euro).  De VN schatten dat 800 miljoen gezinnen in de landen van herkomst leunen op de bijdragen van hun 200 miljoen economische migranten. Dus ruim een miljard wereldburgers, 1 op de 7, is betrokken bij die trekarbeid, stelt IFAD in het rapport. De economische migranten zijn onmisbaar voor het halen van de duurzame ontwikkelingsdoelen (SDG’s) die de VN-lidstaten in 2015 afkondigden, stelt IFAD vast.  Voor veel landen in wat vroeger de Derde Wereld werd genoemd – Azië, Afrika, Latijns-Amerika – belichamen de economische migranten de hoop op een betere toekomst. De overmakingen van de migranten tilt de meeste gezinnen in ontwikkelingslanden boven de armoedegrens en geeft hen de middelen om het hoofd permanent boven water te houden, door verbetering van hun landbouwbedrijf, aankoop van vee of het opzetten van een eigen zaak. Het geld wordt ook gebruikt voor hun gezondheidszorg en voor het schoolgeld van kinderen.  Voor vrijwel alle lage- en middeninkomenlanden geldt ook nog eens dat de overmakingen in totaal hoger zijn dan de directe investeringen door het bedrijfsleven.  De overmakingen aan landen in Azië groeien het snelst, nu ruim de helft van het wereldtotaal vloeit daarheen. Maar ook voor de andere, vaak arme, landen zijn ze belangrijk voor het nationale inkomen, vindt ook de Wereldbank. Zelf verdiend en opgestuurd, dat voelt toch beter dan subsidies en liefdadigheid door rijken in het Westen.  De landen waar de economische migranten aan het werk zijn, profiteren ook volgens de statistieken: 85 procent van het inkomen geven de migranten daar uit, 15 procent sturen ze naar huis.  De economische migranten, de steunpilaren van hun families, verdienen eerherstel. (Wim Bossema)  ‘De grote angst is nu dat hiermee alles uit elkaar begint te vallen’, zegt een medewerker in het Witte Huis over het debacle met de Trumpcare-wet, tegen Politico. Maar de naaste medewerkers van president Trump storten zich liever op hun ‘hobby-onderwerpen’, stellen journalisten Annie Karni en Eliana Johnson van Politico vast.  ‘Ivanka Trump maakte haar opwachting bij een wereldwijde robotwedstrijd waar meisjes uit Afghanistan in het zonnetje werden gezet.’ Haar echtgenoot Jared Kushner ‘had het druk met het voorzitten van zijn Office of American Innovation’. Hoofd-strateeg Steve Bannon had allerlei afspraken met politieke kennissen, maar was absent bij stafbesprekingen over handel en belastinghervorming. Opvallend, vindt Politico.  ‘De bredere les van deze deerniswekkende episode is dat niemand de tegenstellingen in de huidige Republikeinse partij kan oplossen’, schrijft John Cassidy van The New Yorker. ‘Eens was de partij de politieke vleugel van de Rotary Club en de welgestelde buitenwijken, nu in toenemende mate van de kiezers uit de midden- en de arbeidersklasse, van wie velen flink profiteren van federale programma’s, zoals Medicaid en Obamacare-subsidies voor het kopen van particuliere verzekeringen. Maar de GOP blijft afhankelijk van haar rijkste, conservatiefste donoren, velen van wie een doctrine aanhangen van het terugdringen van de overheid en belastingverlaging.’  Molly Ball beschrijft in The Atlantic hoe de Republikeinse volksvertegenwoordigers elkaar nu in de haren vliegen. ‘We hadden toch de leiding in handen?’, zegt een Congreslid tegen haar. ‘Iedereen zet zich nog in voor de grote onderwerpen, maar hoe meer tijd verstrijkt, hoe moeilijker dat wordt. En dan begint de blame game.’  Een medewerker van de Republikeinse fractie in het Huis van Afgevaardigden verwoordde de ruzie-achtige sfeer op Capitol Hill als ‘geweld van Republikeinen tegen Republikeinen’.' Het is een clan-oorlog.  De Republikeinen in het Huis, vooral de nieuwe, jongere leden, overladen de Senaat met verwijten. Sommige senatoren manen juist de afgevaardigden in het Huis om wat vaart te maken, met bijvoorbeeld de sancties tegen Rusland.  Opvallend is dat president Trump nogal buiten schot blijft, vindt Molly Ball. Terwijl 'de met schandalen overladen president elke dag opnieuw voor hoofdpijn zorgt’. Een Congreslid beaamt: ‘De clans kunnen zich alleen verenigen met consistent en betrokken leiderschap van de president. Maar het is wel eerlijk om te zeggen dat we uiteenlopende signalen ontvangen.’  De medewerker van de Republikeinen haalt zijn schouders op als Ball president Trump ter sprake brengt en zegt: ‘Misschien is het veiliger personen aan te vallen die geen 13 miljoen Twitter-volgers hebben.’ Overigens heeft Trump daar inmiddels 34 miljoen volgers.  ING is de eerste grote Nederlandse onderneming die haar mannelijk werknemers betaald ouderschapsverlof van een maand gunt. ‘Laat de politiek dit signaal oppakken’, zegt Ilze Smit van Rutgers.  Bent u verrast dat ING vaderschapsverlof heeft vastgelegd in de nieuwe cao?'We weten al langer dat een meerderheid van de vaders langer dan drie dagen verlof wil na de geboorte van hun kind. Het is dus fantastisch dat FNV Finance dit signaal heeft opgepakt en heeft meegenomen in de onderhandelingen. Uit onderzoek blijkt dat vaderschapsverlof zorgt voor meer vrouwen aan de top, dat is ook voor ING een belangrijk punt want dat loopt nog steeds moeizaam. ING is het eerste grote Nederlandse bedrijf dat vaderschapsverlof invoert, het bedrijf geeft daarmee een belangrijk signaal af naar de politiek.'  De bankiers lopen voor op de politiek.'De politiek loopt hopeloos achter. Ik hoop dat de druk op de formatie nu wordt vergroot om langer betaald vaderschapsverlof voor alle vaders te regelen. De meerderheid van de Tweede Kamer wil het, werkgevers regelen het, het is nu aan het kabinet om dit in een wet vast te leggen. Het is goed dat vaderschapsverlof in de cao van ING is geregeld maar laat dit nu geen excuus zijn om dit niet voor alle vaders te regelen. Want ook vrachtwagenchauffeurs, leraren en bouwvakkers moeten de kans krijgen om bij hun pasgeboren kind te zijn.'  Waarom is dat zo belangrijk?'Het is goed voor zowel de vader als het kind. Het doorbreekt het Nederlandse rolpatroon waarbij de moeder zorgt en de vader werkt. Veel Nederlandse vrouwen gaan minder werken als het kind geboren is, terwijl vaders meer gaan werken. Als we echt geloven in vrouwenemancipatie dan is vaderschapsverlof van groot belang.'  Rutgers pleitte eerder voor drie maanden vaderschapsverlof. Is een maand ook goed?'Wij vinden dat er geen onderscheid gemaakt moet worden tussen mannelijke en vrouwelijke opvoeders. Daarom pleiten wij voor drie maanden vaderschapsverlof. Zo wordt zwangerschapsdiscriminatie verminderd en hebben mannen en vrouwen van dertig jaar precies even veel kans om aangenomen te worden bij een sollicatiegesprek. De risico’s voor de werkgever zijn dan namelijk hetzelfde. Maar een maand vaderschapsverlof doorbreekt in ieder geval al het rollenpatroon mits het wordt opgenomen nadat de moeder alweer aan het werk is. Alleen als vaders zelfstandig fulltime voor het kind zorgen worden traditionele rolpatronen doorbroken.'  17 juli 2017, 10:55  Theresa May is niet geschikt om de onderhandelingen met de Europese Unie over de Brexit tot een goed einde te brengen, constateert Yanis Varoufakis. Als voormalig minister van Financiën van Griekenland kent hij maar al te goed de trucs die de Brusselse eurocraten gebruiken om hun zin door te drijven.  Varoufakis omschrijft Brussel als ‘een democratievrije zone’, waarin de nationale democratische mandaten van de lidstaten eenvoudigweg tegen elkaar worden weggestreept. De Britten zullen te maken krijgen met vertragingstactieken, lekken naar de eurogezinde pers, desinformatiecampagnes via twitter en gechicaneer met de volgorde van de agendapunten.  Zijn oplossing: ‘De enige manier om een goede deal voor het VK veilig te stellen is om de onderhandelingen uit de weg te gaan en van Brussel een standaardovereenkomst te eisen naar analogie van de verdrag tussen Noorwegen en de EU voor een periode van een jaar of zeven.  Dat heeft twee voordelen: de eurocraten en eurofielen hebben geen argumenten om de Britten zo’n verzoek te weigeren. En in de tweede plaats wordt de nationale soevereiniteit hersteld: het Lagerhuis krijgt zonder de stress van het tikken van de klok ruim de tijd om te debatteren en te besluiten over de verhouding tussen Groot-Brittannië en Europa op de langere termijn.’  Morgen is de herdenking van de coup in Turkije die gevolgd werd door de arrestatie van duizenden journalisten, onderwijzers, politiemensen, militairen, academici, advocaten en rechters. Namens de internationale schrijversorganisatie PEN herdenkt schrijfster Vonne van der Meer deze gebeurtenissen met het verhaal van een dochter over de boeken van haar gevangen vader:  'Soms hoor je een verhaal dat je zo snel mogelijk door wilt geven. Elif Günay vertelde me over haar vader Turhan Günay, schrijver en chef boeken van het dagblad Cumhuriyet, die al acht maanden in de Silivri-gevangenis in West-Turkije zit. Hoewel de gevangenis een bibliotheek heeft, is iedere keer dat haar vader een boek aanvraagt het uitgeleend. Als hij een andere titel opgeeft, kan men het niet vinden, en ook zijn derde keus wordt toevallig net door iemand anders gelezen.  Turhan Günay beklaagt zich over de gang van zaken bij zijn dochter, die hem eens per week bezoekt. Zij maakt het sadistische uitleenbeleid van de bibliotheek wereldkundig, en binnen de kortste keren is iedere intellectueel, boekenliefhebber en bijlagenlezer in de wijde omgeving van Istanbul op de hoogte. En iedereen weet wat hem of haar te doen staat.  In de dagen daarna blijven er maar boeken bij de gevangenispoort bezorgd worden. Niet twee of drie, maar tientallen, honderden. Ze stapelen zich op; terugsturen heeft geen zin, het zijn er domweg te veel. 'Ik ken heel wat indrukwekkende landschappen en steden, maar die boekentorens zijn het mooiste dat ik ooit heb gezien', zegt Elif, 'er kon niemand meer langs.'  Wie de boeken de gevangenis in hebben gebracht - cipiers of bezoekers - is niet duidelijk. De boeken zijn echter niet verbrand of door de shredder gehaald, maar gaan binnen de muren nu van hand tot hand.  Zaterdag is het een jaar geleden dat een staatsgreep in Turkije werd verijdeld. Sindsdien zijn er 170 journalisten gevangengenomen, naast onderwijzers, politiemensen, militairen, academici, advocaten en rechters. Op 24 juli staan 12 journalisten van de Cumhuriyet terecht. Net als Turhan Günay zitten de meesten al sinds oktober 2016 vast. Over een dode zeggen we weleens: iemand sterft pas als niemand zich hem meer kan herinneren. Voor gevangenen worden misschien de muren om hen heen nog hoger als wij vergeten dat zij hen omsluiten.  Vonne van der Meer, namens PEN Nederland  13 juli 2017, 11:18  Ondanks de verscherpte wet worden er nauwelijks vaker verblijfsvergunningen ontnomen van vreemdelingen met een strafblad, zo meldt de IND. Rechters stellen namelijk hogere eisen aan de argumentatie bij een mogelijke uitzetting: of die straf ‘proportioneel is en opweegt tegen de persoonlijke gevolgen voor de vreemdeling’. Is deze gang van zaken echter terecht?  Jurist en oud-GroenLinks-Kamerlid (2007-2011) Britta Böhler vindt van wel. ‘De rechter moet altijd individuele afwegingen maken. Het is iets anders als iemand een winkeldiefstal pleegt en hier al tien jaar woont met een gezin of als iemand die hier pas twee maanden is een ander in elkaar slaat. Natuurlijk moet je, als de wetgeving ruimer wordt, met betere argumenten komen.'  ‘Het is niet zo dat de rechter geen afwegingen meer hoeft te maken bij een ruimere wet, integendeel. De consequentie is juist dat er meer argumenten worden gevraagd om te zien of een beslissing voldoet aan wat wij rechtstatelijk noemen.’  Het gevolg is ook dat er in de praktijk weinig verandert, ondanks de versoepling van de regels om buitenlandse veroordeelden te kunnen uitzetten.  Böhler: ‘Dat betekent dus dat er geen rechtstatelijke redenen zijn om meer mensen het land uit te zetten.’",business
Ambulance Rotterdam-Rijnmond (archieffoto)  Een twee-jarig meisje is vrijdag aan het einde van de middag bijna verdronken in een zwembadje in Rotterdam-Ommoord. De hulpdiensten rukten uit na een melding dat de peuter onder water was gevonden aan het Christoffelkruid.  Omstanders waren al begonnen met reanimeren. Personeel van de traumahelikopter en ambulance namen het daarna over. Met succes.  Het meisje is met spoed naar het ziekenhuis gebracht. Ze is buiten levensgevaar.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.,entertainment
"Twee jongens van 13 en 17 jaar oud zijn op 4 december op een gewelddadige manier beroofd in de Baanbrugsteeg in het centrum. De politie heeft in het AT5-programma Bureau 020 beelden van de daders vrijgegeven.  De twee slachtoffers lopen die dag nietsvermoedend door het centrum. Ze bevinden zich op het Haarlemmerplein als ze zoekend om zich heen kijken: de jongens kennen de buurt niet erg goed. Op dat moment komt een jongen met hun meegelopen, zogenaamd om de jongens de goede kant op te sturen.  In werkelijkheid worden de slachtoffers meegelokt naar de Baanbrugsteeg. Eenmaal aangekomen blijkt dat de bedoelingen van de jongen helemaal niet sympathiek zijn. Nog twee mannen staan de slachtoffers op te wachten.  Mishandeld en beroofdDe nietsvermoedende tieners worden vastgepakt en mishandeld. Onder bedreiging moeten ze bijna al hun persoonlijke spullen afstaan waaronder geld, een sleutelbos, een telefoon, een bril en een dure jas van het merk Canada Goose. Uitendelijk kunnen de jongens wegkomen.  'De jongens maken het goed maar zijn ontzettend geschrokken door deze overval', aldus een woordvoerder van de politie. De politie hoopt dat de man die de jongens naar het steegje lokte, op de videobeelden kan worden herkend.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
Zowel de lijsttrekker van de Bredase Stadspartij als die van de Eindhovense partij Forum040 kwamen de afgelopen dagen in opspraak. Dit in de aanloop naar de gemeenteraadsverkieizingen op 21 maart. Hebben dit soort zaken invloed op jouw stenmgedrag?  Ja  Nee  Jumbo en Coop nemen de Emté over voor 410 miljoen euro waardoor een Brabants familiebedrijf uit het straatbeeld verdwijnt. De Emté werd in 1948 in Waalwijk opgericht door Machie Trommelen. Het is jammer dat de Emté verdwijnt.,politics
"De handgranaat die vorig week werd bevestigd aan de deur van een waterpijpshop in de Jan Evertsenstraat was geplakt, heeft daar urenlang gehangen. Dat blijkt uit onderzoek van de recherche.  Het projectiel werd in de nacht van 1 op 2 februari met tie-wraps vastgemaakt aan de waterpijp- en souvenirwinkel in de Jan Evertsenstraat. De dader ging er vervolgens op een scooter vandoor, richting de Witte de Withstraat.  De eigenaar van de waterpijpshop in De Baarsjes ontdekte de granaat toen hij rond 12.30 uur bij zijn winkel aankwam. Hij belde het direct het alarmnummer, waarop de politie zette het gebied af zodat de Explosieven Opruimingsdienst (EOD) de granaat onschadelijk kon maken. Nadat het explosief was verwijderd, werd de straat werd weer vrijgegeven. Op het moment is de politie bezig met een onderzoek naar de herkomst van de handgranaat.  Meer handgranatenHet was niet de eerste handgranaat die werd achtergelaten in de stad. Sinds vorig jaar februari zijn bij drie horecagelegenheden handgranaten op de deur geplakt of naar binnen gegooid.  Vandaag werd bekend dat de politie gisteren een 17-jarige verdachte heeft aangehouden voor het naar binnen gooien van een handgranaat bij Café in the City, op 8 februari vorig jaar. De politie vermoedt dat hij uit dezelfde dadergroep komt als de verantwoordelijke voor de handgranaat op de deur bij Club ABE.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Dinsdag, 12 december 2017 om 07:25  Frenkie de Jong stal zondag show tijdens de topper tussen Ajax en PSV (3-0) als inschuivende verdediger, een stokoude speelwijze. De Jong zelf denkt dat zijn toekomst op het middenveld ligt, maar daar denken oud-voetballers als Arie Haan en Walter Meeuws anders over. Haan was ook een inschuivende verdediger, tijdens het WK van 1974 en ook in zijn laatste seizoen bij Ajax alvorens hij naar Anderlecht ging.  ""Ik vind die knul echt een openbaring"", zo vertelt Haan dinsdag in gesprek met het Algemeen Dagblad. ""Ik heb echt van hem genoten tegen PSV. Nu ga je misschien lachen: hij is een betere versie van Franz Beckenbauer. En dat moeten mensen wel goed interpreteren. Wat ik vooral bedoel: hij heeft óók nog snelheid en passeert zo makkelijk. Een enorm wapen.""  WEERGALOOS!! ???? DIT is hoe hét grootste talent op de Nederlandse velden reageert op al het cynisme rondom zijn persoon van de laatste weken! Alsof er niemand staat! ????  PSV gaf De Jong zondag alle ruimte en de kans is dan ook groot dat de volgende tegenstanders van Ajax dat niet gaan doen. ""Nee, die krijgt natuurlijk 'een vent' op zich. Maar dat hoeft helemaal niet uit te maken"", zo verzekert de oud-international van het Nederlands elftal. ""Dan komt Lasse Schöne weer vaker vrij. En als ook hij wordt vastgezet, ontstaat er daar achter weer ruimte.""  Meeuws speelde één seizoen bij Ajax als inschuivende verdediger. De Belg stelt dat Ajax altijd een club is geweest met creatieve oplossingen en geesten. ""Het gaat om de accenten die je legt. Voel je in het veld dat je als libero geen risico moet nemen, dan blijf je achterin en schuif je incidenteel in.""  De vraag is natuurlijk of Ajax vanwege het systeem niet enorm kwetsbaar zal zijn. ""Met het voetballende vermogen van Ajax moet dit systeem, zeker in de Nederlandse competitie, elke week kunnen"", zo stelt Haan. ""Het vergt extreme concentratie van de verdedigers. Maar Matthijs de Ligt en die Oostenrijker Max Wöber bevallen mij zeer.""  Of je leest de tekst gewoon goed. Er staat nergens dat hij beter is dan Beckenbauer. Alleen dat hij ook snelheid heeft wat Beckenbauer dus blijkbaar niet had. En nergens staat dat Ajax zo goed is maar dat dit systeem in de eredivisie goed kan.  Wat valt er anders aan te interpreteren dan? Haan stelt dat De Jong een verbeterde versie is van Frans Beckenbauer. Hij bezit in tegenstelling tot dit icoon namelijk wel snelheid en kn makkelijk een man passeren. Dan doelt Haan er toch gewoon op dat De Jong completer dus beter is?  Het is duidelijk dat hij bedoelt te zeggen, dat hij vindt dat De Jong qua speelstijl op Beckenbauer lijkt, maar daarnaast nog een extra en 'enorm' wapen bezit waar de Duitser niet over beschikt, namelijk snelheid en makkelijk passeren. Enkel qua speelstijl-mogelijkheden vindt Haan, hem een verbeterde versie.  Zo moeilijk is dat niet te begrijpen, ook al zegt hij het tamelijk omslachtig. Kwestie van even goed lezen en je in de persoon proberen te verplaatsen om het juist te interpreteren.  Ik ben bang dat Haan zich letterijk zo uitdrukte. De journalist van het AD heeft er echter voor gekozen om het citaat ook letterlijk zo te publiceren. Hij had er ook voor kunnen kiezen om het in één zin samen te vatten.  Bijvoorbeeld zoals ik het hierboven al schreef: 'Haan vindt dat De Jong qua speelstijl op Beckenbauer lijkt, maar daarnaast nog een extra en 'enorm' wapen bezit waar de Duitser niet over beschikt, namelijk snelheid en makkelijk passeren.'  Maar ja, Haans woorden letterlijk citeren is natuurlijk een stuk smeuïger en aantrekkelijker en geeft geheid meer reacties.  Ik schrijf toch niet dat onlogisch is dat ze het letterlijk weergeven? Ook beweer ik niet dat het niet goed is? Ik schrijf dat enkel dat de journalist de keuze maakt om het als zodanig, als citaat dus, te publiceren.  Hoezo pleit ik ervoor om de woorden te verdraaien? Ik zeg enkel dat er een tweede optie is om iemands woorden neer te zetten, namelijk samengevat.  De woorden van Haan zijn omslachtig geformuleerd en voor de minder goede verstaander blijkbaar moeilijk te analyseren, als ik zo enkele reacties lees.  Leuk dat Arie dat erbij zegt, maar hoe kan je de quote ""hij is een betere versie van Franz Beckenbauer” anders interpreteren dan? Als hij vindt dat hij als type speler completer is dan Beckenbauer, dan kan hij ook gewoon letterlijk dat zeggen... En dan nog zou ik het flauwekul vinden na één wedstrijd. Ja, die jongen speelt een zeer sterke pot en heeft veel potentie, maar al die achterlijke vergelijkingen slaan als een lul op een drumstel.  Hoe bedoel je na één wedstrijd? Frenkie de Jong speelde vorig seizoen 4 en dit seizoen 12 wedstrijden in de Eredivisie. Daarnaast speelde hij 46 wedstrijden in de Jupiler League. Een beetje volger weet al langere tijd dan de wedstrijd Ajax-PSV, dat Frenkie een groot potentieel aan talent bezit.  Voor welke positie dan? Op het middenveld vind ik dat hij niet doelgericht is waardoor zijn voetballende kwaliteiten er niet helemaal uit komen, terwijl op 6 of nog iets naar achteren komt hij volledig tot zijn recht om te kunnen dribbelen, maar is dit in het buitenland genoeg? Ik denk dat hij op 6 en iets naar achteren wordt opgegeten in het buitenland en op het middenveld te weinig scorend vermogen of echte dreiging naar het doel toe wanneer hij er al staat.  Die zin later versterkt het. Blijkbaar kan De Jong alles wat Beckenbauer kan, én heeft hij meer snelheid en kan passeren.  Overigens geloof ik best dat het misschien niet helemaal is wat Haan bedoelt, want dat kan ik me ook niet voorstellen. Maar dan is het nog steeds wel bijzonder onhandig geformuleerd. Puur uit de tekst is het lastig een andere interpretatie op te maken. En zoals ik al zei is het sowieso een onzinnige vergelijking.  Één wedstrijd in de rol die Beckenbauer had klopt, daar heb je 100% gelijk in. Maar de specifieke kwaliteiten van Frenkie de Jong zijn natuurlijk al veel langer bekend en op basis daarvan in combinatie met wat hij gisteren liet zien, kun je een beoordeling geven en één en ander voorspellen.  Met zijn dribbels, snelheid, passing, balvastheid, spelinzicht, kort samengevat zijn technische- en tactische bagage, is hij in principe uitermate geschikt als vrije, inschuivende verdediger. Vanuit die wetenschap werd de mening van Haan en Meeuws ook gevraagd.  Uiteraard is het veel te vroeg om nu al een definitief oordeel te vellen en een vergelijking te trekken met een icoon als Franz Beckenbauer verl te voorbarig. Toch was hij in de wedstrijd van gisteren veelbelovend en zag je zijn potentie op die positie. Al zie ik zie Frenkie de Jong zelf liever op het middenveld.  Hahaha ja heerlijk hé? Ik kan er wel van genieten. Omdat het zo'n ongelofelijke onzin is en dit altijd bij Ajax en haar spelers gebeurt. Kunnen ze zelf ook niet veel aan doen, maar al die artikelen van oud-Ajacieden kun je plaatsen in het rijtje 'wij van WC-eend adviseren WC-eens.' Het is leuk voor de reacties, maar weinig serieus te nemen.  Ik hecht iets meer waarde aan de mening een oud top voetballer dan aan de mening van Gaudi. De afgunst druipt er weer is vanaf bij je post maar dat zijn we wel van je gewend. Heerlijk dit. Fijne dag vandaag  Het had niet veel gescheeld of Frenkie de Jong was op zijn 18de bij PSV terecht gekomen.  Ik durf te wedden dat er in PSV-kringen in grote lijnen hetzelfde zou zijn verkondigd en zou zijn gedacht over de ontwikkeling die hij momenteel doormaakt. Door de bijvoorbeeld broertjes Van der Kerkhof of Van der Kuijlen, wanneer dat hen in interviews gevraagd werd.  Ik kan me herinneren, hoe Steven Bergwijn werd opgehemeld in Eindhoven en al voordat hij zijn debuut had gemaakt als de minstens zo goede rechtsbuiten, wellicht betere en natuurlijke opvolger van Depay werd gebombardeerd.  Als Bergwijn bij Ajax was gebleven en er werd hetzelfde over hem gezegd, dan was het waarschijnlijk weer typisch iets wat altijd met Ajax-spelers gebeurt.  Depay op zijn beurt, die door velen in Eindhoven werd bestempeld al de reïncarneerde cloon van de nog levende C. Ronaldo. Moe(s)ten wij die Einhovense WC-eend-reacties wel serieus nemen?  Nee die Eindhovense WC-eend reacties moet je ook niet serieus nemen. Heb je mij ook nooit horen zeggen. Als je mij beetje kent, zoals Robsch denkt te weten, dan weet je ook dat ik bij al die zogenaamde analisten walg van dit soort analyses. Of het nu een PSV'er een Roda-spits of een Ajacied is. Feit is alleen dat op VZ bovengemiddeld vaak dit soort artikelen over Ajacieden worden geplaatst. Dat heeft een logische reden, aangezien Ajax ook de grootste club in Nederland is. Kijk mijn reacties bij die Bergwijn de artikelen er maar op terug. Dat eindeloze hypen, ik word er moe van. Ongeacht welke club.  Je mag er meer waarde aan hechten. Dat staat je verder ook vrij om te doen. Maar kijk er niet raar vanop als diezelfde De Jong over een aantal maanden genadeloos wordt afgemaakt door datzelfde gilde analisten. Dat is namelijk het lot van hypen bij welke speler ongeacht welke club dan ook. Jij ook een fijne dag Robsch!  Ik hoor je ook niet zeggen, dat je de Eindhovense WC-eend-reacties wel serieus moet nemen, maar ik 'hoor' je wel zeggen: 'Omdat dit altijd bij Ajax en haar spelers gebeurt.' Dat schept toch een bepaalde tendens.  Ik lig er persoonlijk niet wakker van als hypen meer bij Ajacieden gebeurt, het is vaak onderhoudend en het is logisch dat VZ het als doorgeefluik van het voetbalnieuws vaker artikelen als deze betreft Ajacieden plaatst, omdat er nou eenmaal meer over Ajax gepubliceerd wordt, zoals jij ook al zegt. Het zij zo, en wil ik het niet lezen, dan lees ik 't gewoon niet.  Maar goed, je aanvulling dat je ook walgt van analisten die met dit soort analyses komen en het je net zo goed stoort ongeacht of het bij PSV-ers of Roda-spelers gebeurt, klinkt alweer een stuk genuanceerder. Al kwam de intentie van je openingspost me anders over. Die was toch specifiek op Ajax gericht.  Alleen valt je walgen en je moe worden van dat eindeloze hypen dan weer moeilijk te rijmen met je openingszinnen van je eerste post: 'Hahaha ja heerlijk hé? Ik kan er wel van genieten. Omdat het zo'n ongelofelijke onzin is en dit altijd bij Ajax en haar spelers gebeurt.'  Walg je er nou juist van en wordt je er moe van òf vind je het nu heerlijk en kan je er wel juist van genieten?Het is een beetje een contradictie in mijn ogen.  1) Ik reageer op de cynische opmerking van Wondersloff. Ik vind dat een leuke reactie, omdat het exact mijn mening is over dit soort artikelen. Ongeacht of het nu over Psv, Roda, Groningen of Ajax gaat. Het lijkt mij nogal wiedes dat ik dan in een reactie op dat bericht ook inga op Ajax. Het gaat immers over Ajax. Duidelijk? Dus die tendens die jij denkt te aanschouwen, is er niet.  2) Het stoort mij inderdaad netzo goed bij Psv'ers als bij spelers van Roda. Heb je goed begrepen.  3) En dat laatste is heel simpel uit te leggen. Ja ik walg ervan, ja ik vind het kansloos, maar juist omdat het zo kansloos is. Kun je er ook wel weer om lachen. En dat is nu precies wat er hier gaande is. Ik lees dit bericht en denk, tjonge tjonge niet te geloven. Ik zie de reactie van Wondersloff en ik vind dat hij dat heel treffend en cynisch verwoordt en ik sluit mij daar eigenlijk bij aan.  Dus even voor jou op een rijtje:  1) Ongeacht welke club, vind ik het ophemelen/hypen van een speler kansloos (of: walg ik er van). 2) Als het dan toch gebeurt, kan ik eigenlijk niet anders dan erom lachen. Zeker als het zo mooi cynisch is verwoordt als door Wondersloff.  Over twee jaar is geen EK en over 4 jaar geen WK. Jammer, maar ik snap uiteraard wel de strekking van je reactie en wordt ook moe van het nodeloos druk leggen op jonge talenten, want dat is wat men doet. Want vaak vergeet men de hoogte (of liever gezegd laagte) van het niveau van de eredivisie.  Kom op, zo moeilijk is het toch niet om te begrijpen? Hij zegt niet dat hij beter is dan Beckenbauer was, hij zegt de verbeterde versie. Daarmee doelt hij op dezelfde manier van spelen, maar dan met snelheid. Ik ben het er overigens niet mee eens, maar kom op. Doe nou even je best niet overal tegen aan te schoppen terwijl je weet dat het anders bedoeld wordt.  Het is wel duidelijk, over 2 jaar geniet jij nog steeds niet van een speler die achterin de bal oppakt, en in 5 seconden het veld oversteekt terwijl hij dwars door de tegenstander heensnijdt om vervolgens een speler praktisch vrij voor de keeper te zetten. Over 4 jaar kijk jij nog steeds voetbal en je vindt het nog steeds niet leuk!  ALs je afgelopen zondag niet van Frenkie hebt kunnen genieten, hoe zuur moet je dan zijn en hoe leuk kan je voetbal dan vinden? ALs je zoiets durft te zeggen, heb je toch een hekel aan voetbal of vind je het toch alleen maar leuk om op social media te gaan zeiken?  Ik geloof niet dat je zijn reactie helemaal goed begrepen hebt. Hij aast vooral op het feit dat spelers die een paar wedstrijden goed spelen al meteen opgehemeld worden als een Messi, Iniesta, Ronaldo, noem maar op. Laten we maar eerst kijken of Frenkie in maart nog steeds zo speelt in plaats van dit ophemelen na 3 leuke wedstrijden. Dan hoef je hem toch niet meteen cynisch te noemen? Hij zal Frenkie vast ook wel goed gespeeld zien hebben maar impliceert gewoon dat we niet moeten doorslaan.  De nieuw Xavi, Poolse Messi, Zeeuwse Beckham, de Amsterdamse Muller. Etc etc kunnen wij ophouden met ophemelen van spelers die net een paar wedstrijden gespeeld hebben ? Kunnen wij minder druk uitoefenen op spelers die net komen kijken en de vraag is of ze überhaupt dezelfde niveau kunnen vasthouden, want vaak wil het nog wel eens blijken dat sommigen talenten 1/2 seizoen het goed doen en daarna zich niet meer ontwikkelen (niet naar de potentie die mensen hun toe dichten )  Precies dit! Hier ben ik het helemaal mee eens. Talenten worden vaak (na 1/2 wedstrijden) helemaal de hemel ingeprezen en vergeleken met andere spelers. De druk wordt dan al onnodig hoog gemaakt. Talenten moeten gewoon rustig gebracht worden en de tijd krijgen zich te ontwikkelen. En als ze weer 1 of 2 wedstrijden slecht spelen, kunnen ze er vaak niks meer van. Dit is ook deels te danken aan de media, helaas.  Ach neem het niet zo zwaar. Het is gewoon een leuke manier om een speelstijl van een speler te vergelijken en aan te geven dat je er vertrouwen in hebt. Ik vind het wel leuk, ook al komt het nooit uit.  Damn, hier word ik echt moe van. Het lijkt wel of Frenkie geld krijgt voor elk artikel die er over hem verschijnt. Nogmaals: groot talent die goed speelt en ik zie het ook zeker in hem zitten. Alleen dat vergelijken ook altijd.  Ja ik hoef het niet te lezen, laat staan er op te klikken, maar het wordt wel een beetje te gek imo.  @koeral Ik kan me helemaal met jou stelling inkomen. Ik vind jou ook een van de weinige Ajacieden die altijd heel realistisch is en niet opgaat met de meelopende menigte. Compliment hoor. Ik vind ook dat Ajax veel talent beschikt, ook dat Ajax een goede opleiding heeft, ook dat ze goede voetballers hebben, maar doe ook niet mee in al die superlatieven. En de Jong vergelijken met Beckenbauer vind ik heel gevaarlijk. Volgens mij was hij nog steeds de beste of één van de betere CV die ooit bestaan heeft.  Die vergelijking komt voort omdat Beckenbauer naar het schijnt -voor mijn tijd- rushes met de bal aan de voet middenveld in maakte en ook zo vaker scoorde. Alleen was Beckenbauer een wereldklasse verdediger die dat kon, Frenkie is geen verdediger maar kan dat inschuiven gewoon zeer goed. Mij lijkt dat Haan dat wilt zeggen maar dat Frenkie dat nog iets beter kan door extra Snelheid en meer verfijnde dribbel.  Dit kennen we zo langzamerhand wel hè.. Over een half jaar als hij een vormdipje heeft dan wordt deze jongen al weer naar FC bal op het dak 5 geschreven omdat hij er dan niks van kan. Wat een opportunisme zeg. Hoe kan je nu al de namen Frenkie de Jong en Beckenbauer in één zin zetten zeg. Wat een vergelijking.  Hij vergelijkt de spelers niet, hij vergelijkt de inschuivende kwaliteiten alleen spreekt het een keer onhandig uit en dat is dan de headliner. Rest van stuk doet hij best om het uit te leggen. Naar Haan zijn mening kan Frenkie met zijn snelheid beter indribbelen dan Beckenbauer dat kon (die om zijn inschuivende kwaliteiten vaak gezien wordt als beste verdediger aller tijden misschien wel) en daar zal vast iets voor te zeggen zijn aangezien hij beide heeft zien spelen. Dit gaat puur over het inschuiven als CV, niemand gelooft toch dat hij echt denkt dat Frenkie een betere verdediger is?  Ik denk dat hij bedoelt dat hij de huidige Frenkie vergelijkt met de Beckenbauer in het toenmalige elftal in die tijd. Toen was het tempo veel lager en Beckenbauer had een voorstopper voor zich (schwarzenbeck) die niet kon voetballen maar verdedigend alles oploste. Dat was in die tijd een beest. Beckenbauer kon zich helemaal concentreren op het doorschuiven en aanvallen. Niet voor niks zakte Bayern toen helemaal door het ijs tegen het grote Ajax. Toen kon hij zijn spelletje niet spelen. In dat licht bezien geef ik hem wel gelijk.  Dit gebeurd dus altijd bij Ajax spelers die even paar wedstrijden goed spelen... Of het is de nieuwe Johan of het is de nieuwe Messi of hij kan zo mee met City echt hoor... als deze jongen 2 wedstrijden niet goed speelt dan word ie weer de grond in geboord  Dit is echt volslagen onzin, hij is een talentvolle middenvelder en daar moeten we het voorlopig op houden. Vooral genieten van het feit dat iemand op zo'n manier speelt en vooral niet beginnen met ''klaar voor een transfer'' of ''de nieuwe '',  In dit geval is de vergelijking helemaal onzinnig omdat ze hem vergelijken met een topverdediger. Nou deed hij verdedigend zijn werk tegen PSV prima, maar PSV viel ook zo weinig aan dat hij zich vooral bezig kon houden met de opbouw en het spel te verdelen. Ja, daar is hij goed in. Maar wel zo prettig dat je geen directe man tegen komt, dat je geen bal hoeft af te pakken of duels moet aangaan met een lastige aanvaller.  Laat die jongen toch gewoon lekker in de luwte zich ontwikkelen in plaats van hem de hemel in te prijzen, verwachtingen te scheppen die onrealistisch zijn en hem druk op te leggen om al wekelijks dit Ajax bij de hand te nemen.  Ik vind hem altijd goed spelen als hij speelt, en dat zijn wel meer dan 3 wedstrijden dat ik heb gezien, deze gast gaat wel ver komen, ben het eens dat we in NL vaak talenten te vroeg ophemelen, maar deze man is wel echt heel goed.  Daar gaan we alweer, de volgende wordt weer de hemel in geprezen! Ja ik weet ook wel dat Frenkie het goed doet en tegen PSV en nog wat wedstrijden echt uit blonk. Maar laat die jongen zich nou eens eerst goed ontwikkelen! Ik zei het eerder ook al over vd Beek, precies hetzelfde. Spelen een paar goede wedstrijden en meteen een vergelijking hier en een vergelijking daar. Straks komen ze in een dip en worden ze weer helemaal afgebrand... Ik vind het trouwens totaal geen gelijkenis, Beckenbauer hoort zeker in de top 10 of misschien wel top 5 van beste spelers ooit, daar komt Frenkie niet eens in de buurt.  Maar goed, ik hoop wel dat Frenkie doorgroeit, want we missen gewoon kwaliteit in Nederland. aar blijf dan ook voorzichtig omgaan met dit soort talenten en al helemaal in de media, dit werkt eerder negatief dan positief.  De media kan maar niet ophouden met goeie talenten te bombarderen tot potentiele wereldtoppers, gelukkig heeft Frenkie het allemaal wel op een rijtje door aan te geven dat of Neres of Lasse wat hem betreft motm hadden mogen zijn. Als ik ajacied zou zijn zou ik hier gek van worden, het ziet er naar uit dat ze momenteel een prima lichting met spelers hebben maar met al die aandacht kan het zomaar zijn dat je volgend seizoen al weer 1 of 2 van deze spelers kwijt bent, leuk voor de clubkas maar internationaal wordt je er niet sterker van.  Ajax mag zich gelukkig prijzen. Volgend jaar winnen ze de championsleugue. Ze hebben de nieuwe Beckenbauer, de nieuwe Stam de nieuwe Kluivert, de verbeterde versie van Wouters en een spits die zich mag vergelijken met de besten van de wereld. En dan doel ik dus op de Jong, de Ligt, kluivert, vd beek en dolberg. En oh ja ze staan nu ook al bovenaan in de eredivisie. Mensen hou nu eens op die jongens zo omhoog te schrijven en laat ze aub eerst rijpen en zich over een langere periode bewijzen. Dan kun je oordelen. Niet na een goede slidings of een goede opmars over het hele veld.  ""ik vind die knul echt een openbaring"", Dat hij dit als een openbaring omschrift geeft aan wat er mis is met het Nederlandse voetbal. In de jeugd worden dit soort dingen er zo hard uitgestampt. Vooral Geen Risico op eigen helft (ik heb het persoonlijk ondervonden). Altijd maar dat risicoloze. Dan krijg je dus, Blindjes, Klassens, van de Beekjes, van Ginkels, Vilehna's etc. De oplossing ligt er, geef creatieve vrijheid en combineer dit met discipline. Maar haal aub niet die creativiteit of dat individualisme eruit omdat je als trainer wilt voorkomen dat Volemdan B1 niet met 6-0 klopt krijgt van AZ B1... Opleidennnnnnn niet op resultaat voetballen.  Maar weer een Ajax-talent op een voetstuk plaatsen. Over 1-2 jaar zit hij weer op de bank bij een subtopper in het buitenland. Heeft amper nog wedstrijden gespeeld in Nederland, laat staan in de echte buitenlandse competities. Leren we het dan nooit ?  Ook grappig dat Voetbalzone de dribbel van Frenkie 'weergaloos' noemt. Ja, Frenkie doet het goed. Maar kijk eens hoeveel ontzettend veel ruimte hem gegeven wordt door Psv. De enige die iets probeert is Pereiro. De rest laat hem lekker lopen. Met zoveel ruimte kan een speler als Dijks ook wel een loopactie maken.  Frenkie de Jong stond tegen PSV als verdediger opgesteld en speelde een uitstekende wedstrijd. De twintigjarige kwam in defensief opzicht niet in de problemen en wist een aantal keer goed het...Lees verder",entertainment
"Haroon Sheikh  pagina 18 - 19  Aanslagen zoals in Barcelona wakkeren het idee aan dat een botsing tussen beschavingen plaatsvindt. De echte botsing is echter bínnen beschavingen. Zie de explosieve discussies die nu plaatsvinden over de geschiedenis. De afgelopen week zijn in Amerika standbeelden neergehaald van Confederatie-leiders uit de Burgeroorlog. Oude literatuur en musea liggen onder vuur. Dit als een Amerikaans probleem te zien, is te gemakkelijk; geschiedenis is ook bij ons een bron van conflict geworden. Wij hebben discussies over Michiel de Ruyter, Zwarte Piet en het Wilhelmus.  Hoe is het verleden zo’n bron van verdeeldheid geworden? Achter de aandacht voor het verleden gaan grote veranderingen in het heden schuil. Denk in de eerste plaats aan etnische verhoudingen. Onder Amerikaanse jongeren is het blanke deel nu een majority minority: ze zijn de grootste groep, maar vormen voor het eerst minder dan 50 procent van die generatie. Dit is ook het geval in bepaalde Nederlandse steden.  Ten tweede is de relatie tussen mannen en vrouwen sterk veranderd. Hillary Clinton is weliswaar geen president van Amerika geworden, maar vrouwen vervullen een aantal van de belangrijkste posten in de wereld. Zoals het hoofd van de Amerikaanse centrale bank, de bondskanselier van Duitsland, de premier van Engeland en het hoofd van het IMF. Dat was nog maar twintig jaar geleden ondenkbaar.  Ten derde is er veel veranderd op het gebied van seksuele diversiteit. In Amerika kwam wetgeving voor huwelijksgelijkheid en bij de NS heten ‘dames en heren’ straks ‘reizigers’. De maatschappelijke achterstand van alle drie groepen – etnische minderheden, vrouwen en lhbt’s – bestaat nog steeds, maar de laatste jaren zijn de verhoudingen veranderd.  Ierland is misschien het opvallendste voorbeeld van de wereldwijde waardenverschuiving. In 1986 stemde het katholieke land nog tegen de legalisering van echtscheiding. In 1995 kwam de wet er met iets meer dan de helft van de stemmen doorheen. Leo Varadkar, de nieuwe premier, is een zoon van Indiase migranten en openlijk homoseksueel.  Terwijl elites deze veranderingen vaak omarmden, groeide een groep die zich gepasseerd voelde in omvang. Het verdwijnen van industrie raakte laagopgeleide, blanke Amerikaanse mannen hard. Onderzoek liet zien dat hun levensverwachting als enige demografische groep in het land is afgenomen. Deze groep lijdt aan ‘sterfte uit wanhoop’: zelfmoord, drugs, alcohol.  In Hillbilly Elegy beschrijft J.D. Vance, hun wereld: werkloosheid, gebroken gezinnen en geweld. Volgens Vance, die tussen hen opgroeide en uiteindelijk Yale bereikte, is dit de enige groep in Amerika die je zonder schuldgevoel mag discrimineren. Zij geloven dat Trump de enige is die hen erkenning geeft. Europa met zijn verzorgingsstaat kent deze situatie niet, maar er zijn paralellen met Nederlandse ‘tokkies’ of de Engelse onderklasse.  Verhoudingen veranderen razendsnel, maar we missen gemeenschappelijke verhalen. Daarom is er zo veel gevoeligheid over historische symbolen. De obsessie met het verleden ontmaskert een verlegenheid over de toekomst. Het heeft weinig zin je aan het verleden vast te klampen of het volledig te veroordelen.  We hebben een toekomstvisie nodig waar iedereen aan kan bijdragen en trots op kan zijn. Dat vergt bovenal meer empathie met alle fragiele bevolkingsgroepen die zich onzeker voelen over de toekomst. Meer bestaanszekerheid geeft vertrouwen. Wie vertrouwen heeft in waar hij heen gaat, hoeft minder achterom te kijken.  Haroon Sheikh is politicoloog, filosoof en bestuurskundige. Maxim Februari is volgende week weer terug.",entertainment
"Hij wordt dinsdagmiddag voorgeleid aan de onderzoeksrechter, die moet bepalen of hij in de cel moet blijven.  De politie 'heeft een sterk vermoeden dat iets groters speelt' rond de rapgroep, maar zoekt nog uit wat aan de hand is.  Drie van de vier leden van het uit Den Haag afkomstige SFB (Strictly Family Business) zaten vanaf december vorig jaar maanden in de cel in Suriname, omdat ze te zien waren op een filmpje waarin ze seks hadden met een meisje van vijftien. Die sekstape was via sociale media verspreid. Ook Kaene M. was toen gearresteerd.  Kwaku Momenteel is de groep bezig aan de promotietour voor het pas verschenen album 77 Nachten. Het album kwam op nummer één binnen in de Album Top 100. Volgens het management werd 77 Nachten de eerste 24 uur na verschijning zo'n 1,5 miljoen keer gestreamd op Spotify.  Voor aanstaande zaterdag staat een optreden van SFB geprogrammeerd op festival Kwaku. De kans dat M. dan nog in de cel zit, is groot. Is hij vrij, dan is het de vraag of de gemeente het hem toestaat op te treden, gezien de waarschijnlijke dreiging.",entertainment
"De brandweer waarschuwt voor een oplichter die zich voordoet als een brandweerman. Hij slaat telkens toe bij cafés en restaurants, en afgelopen zaterdag ook bij Soraya Giannattasio.  De man weet telkens het vertrouwen van het barpersoneel voor zich te winnen, zodat hij aan het einde van de avond naar huis kan gaan zonder de rekening te betalen. Soraya kan nog steeds niet geloven dat dat hem ook bij haar is gelukt.  Ze had hem een week eerder een lift gegeven toen hij haar een zielig verhaal vertelde op de pont. 'Hij zei dat hij bij de brandweer werkte en die dag een kindje van de trambaan had gehaald. Het kindje was in zijn armen gestorven.' Soraya zag in de media niets over het verhaal, maar was er wel van onder de indruk.  Zoeken naar portemonneeZaterdag verscheen de man plotseling bij haar in het café. 'Ik zei: wat leuk dat je hier bent! Ik stelde hem voor aan een aantal mensen. Hij is hier de hele avond gezellig geweest, een hele leuke jongen. En aan het einde van de avond zag ik hem een beetje zoeken naar z'n portemonnee.' Toen zag Soraya de bui al hangen.  De man beweerde dat hij zijn pinpas op de kazerne had laten liggen, en hij beloofde Soraya de volgende dag te betalen. Ze kreeg zelfs zijn telefoonnummer. Maar zijn belofte is hij nog steeds niet nagekomen. Nu blijkt dat de man vaker toeslaat.  Aangifte doenVictoria Burgers, van de brandweer, zegt dat ze het verhaal al vaker heeft gehoord. 'Wat ik kan zeggen is dat het geen collega is. Deze man is niet in dienst bij de brandweer en is ook nooit in dienst geweest. Hij geeft zich uit als brandweerman om horecagelegenheden te duperen.'  De brandweer raadt alle slachtoffers aan om aangifte te doen tegen de man. En totdat hij z'n belofte om te betalen nakomt, blijft Soraya zitten met een rekening van bijna 85 euro.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"opinieParool-columnist Lorianne van Gelder ontdekte hoe haar zoontje op zijn buik wél sliep. Eline Möller en Roos Rodenburg, orthopedagogen en onderzoekers aan de UvA, waarschuwen voor het gevaar.  Door:Eline Möller en Roos Rodenburg21 juli 2017, 10:05  Geen uitdrukking zo misplaatst als 'Sleep like a baby'. Veel ­baby's slapen namelijk helemaal niet als een roosje. Zo ook de baby van Lorianne van Gelder. Van Gelder beschrijft in haar column 'Wee de buikslaper' van maandag hoe haar pasgeboren zoon maar niet langer dan een uur wilde slapen op zijn rug. Tegen de adviezen in legde ze hem daarom op zijn buik te slapen. Nu sliep hij wel.  Het officiële advies dat baby's op de rug moeten slapen is er echter niet voor niets. Het aantal gevallen van wiegendood nam vanaf 1987 sterk af na het advies om kinderen op de rug te laten slapen.  Om wat cijfers te geven: stierven er in Nederland in 1985 nog 193 baby's aan wiegendood, in 1995 was dit aantal gedaald tot 49. Volgens de laatste cijfers van het CBS stierven er 13 baby's aan wiegendood in 2013. Elke baby die nog sterft aan wiegendood is er echter één te veel.  Inderdaad spelen, zoals Van Gelder schrijft, naast de rugligging ook andere risicofactoren een rol bij wiegendood. Risicofactoren zijn onder andere roken in huis, alcohol, samen met de baby in bed slapen en het gebruik van dekbedden en losse kussens.  Echter, uit wetenschappelijk onderzoek blijkt ook dat het risicoverhogend effect van het slapen in de buik- ligging onafhankelijk is van andere risicofactoren van wiegendood. Buikligging is op zichzelf dus ook gevaarlijk.  Haperingen in het ademhalenWaarom is de buikligging dan gevaarlijk? De laatste jaren komt daar steeds meer duidelijkheid over. Allereerst lijkt de buikligging de wekbaarheid van de baby te verminderen.  Als er dan tijdens de slaap problemen optreden (zoals haperingen in het ademhalen), kan de baby plotseling stoppen met ademen. Het ademen kan verder belemmerd worden doordat het hoofdje van de baby niet goed zijwaarts is gedraaid of door knuffels en dekentjes.  Ook warmtestuwing lijkt een probleem - in de buikligging is de warmteafgifte namelijk met 60 procent verminderd - waardoor baby's oververhit kunnen raken. Daarnaast vergroot de buikligging het risico op het opnieuw inademen van uitgeademde gassen en kan de buik­ligging de luchtweg blokkeren.  Het advies om baby's op hun rug te laten slapen is dus geen bakerpraatje, maar wordt ondersteund door wetenschappelijk onderzoek en statistiek. Het advies lost alleen niet het probleem op dat Van Gelder beschrijft: baby's die maar niet willen gaan slapen.  Van Gelder is niet de enige ouder met een slecht slapende baby: ruim 20 procent van de ouders ervaart problemen met het slapen van hun baby.  Als orthopedagogen en onderzoekers (en ervaringsdeskundige) kunnen wij ons goed voorstellen hoe zwaar het is als je baby'tje niet goed slaapt. Voor ons onderzoek naar huil- en slaapproblemen bij baby's zien we ouders die vertellen zich wanhopig te voelen door oververmoeidheid en somberheid.  Stierven er in 1985 nog 193 baby’s aan wiegendood, in 1995 was dit aantal gedaald tot 49. Volgens de laatste cijfers van het CBS trof wiegendood in 2013 nog 13 baby’s.  Happiest BabyJuist hierom werken we aan heel praktische oplossingen om baby'tjes minder te laten huilen en beter te laten slapen, maar wel op een veilige manier en passend bij de behoefte van de baby en de ouder.  Daarbij sluiten onze adviezen aan bij de nog prille reflexen die de baby heeft en geven we ouders advies om prikkels te gebruiken die slaapbevorderend zijn, waaronder kalmerend achtergrondgeluid, beweging en inbakeren.  De adviezen die wij geven zijn gebaseerd op de goede resultaten van ons eigen onderzoek naar de vijf stelregels van de Happiest Baby-­methode voor een groep baby's die we in het ­Family Lab van de Universiteit van Amsterdam ­hebben gezien en bij baby's gezien door kinderartsen in het Tergooi en het Sint Antonius ziekenhuis.  Deze baby's gingen significant minder huilen en beter slapen. De resultaten van dit onderzoek zullen we in 2017/2018 publiceren. Dus we wensen alle ouders rust en goede nachten toe, maar wel op veilige wijze. We zijn er van overtuigd dat dat kan!",other
"Dat staat in het juli-nummer van tijdschrift Quote.  10 juli 2017 om 20:52  Foto iStock  „Topbestuurders gaan drie keer vaker vreemd dan lager geplaatsten”,schrijft journalist Paul van Riessen in het juli-nummer van zakenblad Quote. Hij neemt bovenstaande stelling als uitgangspunt om „veertien vurige verhoudingen” tussen topbestuurders en hun ondergeschikten op te dissen. Onder meer affaires van de Nederlandse voormalige captains of industry Rijkman Groenink (oud-ABN Amro) en Wiebe Cnossen (ex-KPMG Meijburg) passeren de revue.  Van Riessen haalt in zijn artikel sociaal psycholoog Joris Lammers aan, verbonden aan de universiteit van Keulen. „Ongeveer een derde van de mensen op hoge posities gaat vreemd”, zegt Lammers in Quote. „Dat is drie à vier keer zo vaak als mensen op ondersteunende niveaus.”  Een zoektocht op Google Scholar wijst uit dat er weinig wetenschappelijk onderzoek is gedaan naar overspel aan de top. Lammers is de autoriteit op dit gebied. Zijn studie uit 2011 wijst uit dat er inderdaad een verband is tussen macht en ontrouw. Preciezer gesteld: de kans dat iemand vreemdgaat, wordt aanzienlijk groter naarmate diegene een hogere positie heeft binnen een organisatie. Dat geldt overigens net zo goed voor vrouwen als voor mannen.  Joris Lammers baseert die conclusies op een enquête onder 1.561 lezers van het blad Intermediair. Deelnemers konden (anoniem) op een schaal van 0 tot 100 aangeven hoe hoog ze dachten dat ze stonden in de kantoorhiërarchie. Daarnaast beantwoordden ze onder meer de vraag of ze wel eens overspel hadden gepleegd.  Hoewel Lammers een positief verband vond tussen macht en overspel - ook wanneer werd gecorrigeerd voor de factor leeftijd, het kost doorgaans immers jaren om de top te bereiken en dat betekent extra tijd om een affaire aan te gaan - vertelt dit onderzoek nog niet hoe gróót dan de kans is dat een topmanager vreemdgaat. En hoe monogaam het voetvolk (naar eigen zeggen) is.  Daarover geeft een vervolgstudie van Lammers en zijn Amerikaanse collega Jon Maner uit 2015 meer inzicht. Op basis van opnieuw een vragenlijst deelden Maner en Lammers 453 lezers van Marie Claire en Men’s Health (mét een relatie) in vier groepen in, van ondersteunend personeel tot topmanagement. Van de eerste groep gaf 9,1 procent aan wel eens overspel te hebben gepleegd, tegenover liefst 36,5 procent van de hoogst geplaatsten. Een toename met factor 4 dus. Van de mensen in de laag vlak onder de top zei ook nog bijna een kwart wel eens te zijn vreemdgegaan.  Vraag is: hoe betrouwbaar zijn die cijfers? Lammers mailt vanuit het buitenland dat het gaat om een „ruwe schatting”. Het gaat hem meer om „het onderliggende psychologische proces” dan om harde cijfers over overspel. Daarbij komt dat zijn onderzoeksgroep, (Nederlandse) lezers van Men’s Health en Marie Claire , niet representatief is voor de beroepsbevolking. Jonge mensen zijn bijvoorbeeld oververtegenwoordigd in zijn steekproef.  Quote schreef dat topbestuurders drie keer vaker een buitenechtelijke relatie aangaan dan lager geplaatsten. Stellen we overspel gelijk aan huwelijkse ontrouw, dan lijkt dit beeld te kloppen volgens de studie van Lammers. Maar de steekproef is beperkt, gaat niet expliciet over topbestuurders en Lammers zelf spreekt van een „ruwe schatting”. We beoordelen de stelling daarom als niet te checken.  Ook een bewering zien langskomen die je gecheckt wilt zien? Mail email_b6e810c979140bf012875c7c8e411669cf1221c421f792abcc1e6898acf49b5251cc3eb4689fef7d1e00c1e6286103609c0649f93c53fe5f310d3ad6710fc8f9 of tip via Twitter met de hashtag #nrccheckt  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",business
"In de Belgische plaats Dworp zijn de lichamen aangetroffen van een vrouw en haar drie kinderen. Het gaat om de ex-partner en kinderen van een 39-jarige man, die vanochtend in Sint-Jans-Molenbeek een einde maakte aan zijn eigen leven.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Tot op heden wijst alles erop dat de man eerst zijn ex en kinderen om het leven heeft gebracht en vervolgens zelfmoord heeft gepleegd, meldt het Brusselse parket. De kinderen zijn twee jongens van 10 en 6 jaar en een meisje van 8.  Het levenloze lichaam van de man werd vanochtend aangetroffen in Sint-Jans-Molenbeek, niet ver van Dworp. Hulpdiensten moesten in actie komen vanwege een kelderbrand in een flatgebouw. Daarbij werd een gezin met kinderen en een volwassen persoon vanuit de kelder in veiligheid gebracht. Deze personen waren er niet ernstig aan toe.  De oorzaak van de brand ontdekte de brandweer in de kelder van het flatgebouw: een auto, vermoedelijk opzettelijk in brand gestoken. Achter het gebouw trof de politie het lichaam van een man aan die duidelijk van een grote hoogte was gevallen. Het bleek te gaan om de 39-jarige bewoner van een flat op de 20ste verdieping. Die flat bleek van binnenuit afgesloten te zijn. De man bleek de eigenaar van het in brand gestoken voertuig te zijn.Pas enkele uren later kwam een tweede deel van het drama aan het licht. Toen de politie het nieuws van het overlijden van de dertiger ging melden aan diens ex-partner in Dworp, trof ze daar de vrouw en de drie kinderen levenloos aan.",entertainment
"Christenstrijd in Smallingerland. Nu de ChristenUnie en de SGP allebei de gelovige kiezer aan zich willen binden, is er angst juist politieke invloed te verliezen.  Oud-predikant Orlando Bottenbley van de Vrije Baptistengemeente Bethel in Drachten heeft er alles aan gedaan om te voorkomen dat zowel ChristenUnie als SGP apart op de Smallingerlandse kieslijst zouden komen te staan. Ook Pieter van der Zwan, lijsttrekker van de ChristenUnie (CU), wilde graag toenadering zoeken tot de SGP, wat mislukte. ,,Onze partijen lijken op elkaar, dan moet je kijken of je iets voor elkaar kunt betekenen. Wij hebben via Orlando geprobeerd een gesprek op gang te brengen, maar de SGP heeft de deur dichtgegooid.’’",politics
"De toekomst van Benedikt Höwedes lijkt in de Serie A te liggen. Schalke 04 en Juventus onderhandelen al enige tijd over een transfer van de verdediger en de twee clubs zijn elkaar nu zo dicht genaderd dat de Duitser inmiddels in Italië is gearriveerd voor de laatste details. Ook technisch directeur Christian Heidel laat weten dat er bijna een akkoord is.  “Het gaat nu nog om wat kleine details. Bene kan voor de medische keuring naar Turijn vliegen”, legt de Schalke-bestuurder uit aan Reviersport. Juventus huurt Höwedes naar verluidt voor 3,5 miljoen euro voor een seizoen van die Knappen en de Italianen hebben ook een optie tot koop bedongen. Als Höwedes bevalt, kan hij voor 11,5 miljoen euro definitief ingelijfd worden.  Een bericht gedeeld door Voetbalzone.nl (@instavoetbalzone) op 30 Aug 2017 om 1:31 PDT  Voor Höwedes komt er met zijn transfer na zestien jaar een einde aan zijn tijd in Gelsenkirchen. De 44-voudig Duits international meldde zich in 2001 op dertienjarige leeftijd in de jeugdopleiding van Schalke en maakte in 2007 zijn debuut in de hoofdmacht. De inmiddels 29-jarige verdediger speelde sindsdien 335 officiële wedstrijden voor de club en won met Schalke een DFB Pokal en de Duitse Supercup.  De Duitser geeft Juventus na het vertrek van onder meer Leonardo Bonucci en Dani Alves een extra optie achterin, aangezien hij ook als rechtsback uit de voeten kan. Juventus speelde eerder ook al in op het vertrek van de Braziliaan door Mattia De Sciglio op te pikken bij AC Milan, de club die juist Bonucci wegkaapte uit Turijn.  Nou laten we niet overdrijven he. Howedes was zelf ook vaak genoeg de schlemiel bij Schalke. En er waren tijden dat Schalke tradtioneel in de top 4 eindigde en overwinterde in de CL. Echter is deze club door wanbeleid ver na beneden gekelderd.  Goeie aankoop van juventus, wat ik me alleen afvraag. Waarom ga je dan niet in vredesnaam voor mustafi, die is jonger en beter vind ik. Of tenminste word ook beter, nu heb je weer een oude verdediger erbij. Beetje verjonging is wel nodig in de defensie daar toch?  Goeie aankoop, marktconform en een ervaren verdediger. Juventus doet het de laatste jaren qua transfers toch wel uitstekend, ze kopen gericht en versterken echt de posities daar waar het nodig is. Ze hebben daar wel een duidelijke visie, kan ik als supporter van Barca alleen maar jaloers op zijn de laatste jaren.  Mooie club voor Benny, maar ik hoop toch echt dat de transfersom hoger uitvalt. Waarom zou je Höwedes met zijn kwaliteiten en staat van dienst bij zowel Schalke als het nationale team voor maar 15 miljoen verkopen, zeker in de huidige markt? Hij heeft bovendien nog een contract tot 2020. Sowieso snap ik het nut van die huurconstructie niet vanuit Schalke-oogpunt. Het gaat hier toch om een clubicoon.  Schalke is weer goed bezig op de transfermarkt. Die Tedesco wordt er binnen 2 maand uitgegooid. Hoe kan je nou deze clubicoon passeren en het meest lachwekkende is nog dat Schalke hem voor bijna niks weg doet. Man man wat een beleid daar.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"EINDHOVEN - De eerste bewoners van de twaalf Skaeve Huse op het bedrijventerrein Croy in Eindhoven nemen eind dit jaar hun intrek. Dat meldt de gemeente donderdag.  Volgens de gemeente komen de bewoners niet allemaal tegelijk, maar nemen ze één voor één hun intrek.  Tien van de twaalf woningen en een beheerdersunit zijn zo goed als klaar. Het gaat om eenvoudige huizen voor mensen die moeilijk te handhaven zijn in een normale woonwijk, omdat zij daar voor overlast zorgen.",entertainment
"UpdateWeggebruikers moeten woensdag rekening houden met een westerstorm, de eerste herfststorm van dit jaar. Daarvoor waarschuwen het KNMI en Rijkswaterstaat.  Door:ANP12 september 2017, 17:02  In de kustprovincies, Flevoland en op het IJsselmeer worden vooral tijdens de ochtendspits en in de middag zware windstoten en neerslag verwacht. Het KNMI heeft voor woensdag code oranje voor delen van Nederland afgegeven.  ""We raden af om in de kustprovincies en Flevoland met lege vrachtwagens, aanhangers of caravans de weg op te gaan,"" laat Rijkswaterstaat weten.  Honderd kilometer per uurTijdens de februaristorm eerder dit jaar veroorzaakten onbeladen vrachtwagens die waren omgewaaid veel hinder. Rijkswaterstaat adviseert mensen die de weg opgaan de weerberichten en verkeersinformatie goed in de gaten te houden.  Het KNMI heeft voor woensdag code oranje afgegeven voor de provincies Zuid-Holland, Noord-Holland, Friesland en in het Wadden- en IJsselmeergebied. Daar komen in de ochtend en middag zeer zware windstoten voor van meer dan 100 km per uur.  In het noordelijk kustgebied zijn windstoten tot circa 120 km per uur mogelijk. Voor de kustprovincie Zeeland en de rest van Nederland geldt code geel. Pas in de namiddag en avond neemt de wind van het zuidwesten uit weer af.",other
"artikelAmerikaanse satellieten houden Noord-Korea continu in de gaten of het zich opmaakt om raketten richting Guam af te vuren. Slechts 14 minuten hebben de VS om ze te onderscheppen. Als Washington het sein geeft, kan een van de 33 marineschepen die bewapend zijn met het Aegis BMD-antiraketsysteem de raketten neerhalen. Een van die schepen was onlangs in Nederland.  Op het voordek van de USS Laboon wijst niets erop dat dit oorlogsschip tot een van de gevaarlijkste van de wereld behoort. Geen Tomahawk-kruisraket of lanceerbuis te zien. Maar schijn bedriegt.  De torpedobootjager, onlangs afgemeerd in een verlaten stuk van de Amsterdamse haven bij station Sloterdijk, kan in een oorlog in zijn eentje heel wat ellende veroorzaken. Het marineschip heeft meer kruisraketten in de raketsilo's dan waarover militaire grootmacht Groot-Brittannië beschikt, om doelen zo'n 1.300 kilometer verderop aan te vallen.  De Tomahawks die bij een conflict uit de verticale lanceerinrichting opstijgen, kunnen in Pongyang met grote precisie heel wat in de as leggen. Van commandocentra en cruciale raketbases tot de verblijfplaatsen van Kim en zijn hoogste generaals in de hoofdstad Pyongyang.  Maar de USS Laboon is ook in een ander opzicht een opmerkelijk en gevreesd wapen. Het is een van de slechts 33 schepen van de Amerikaanse marine die voor honderden miljoenen dollars zijn aangepast om het raketarsenaal van landen als Noord-Korea uit de lucht te schieten. Met de moderne Standard-raketten aan boord van deze schepen kunnen de VS proberen om Kim Yong-un's korte- en middellangeafstandsraketten te onderscheppen en te vernietigen tijdens hun vlucht.  Zusterschepen van de Laboon staan nu paraat bij Zuid-Korea, Japan en Guam om Noord-Koreaanse Hwasong-12-raketten te vernietigen als ze richting Guam worden afgeschoten. Pyongyang zegt dat het deze week een plan afrondt voor zo'n lancering. Hierna wordt het voorgelegd aan Kim Yong-un. De vier Hwasongs moeten volgens Noord-Korea net buiten de territoriale wateren van Guam terechtkomen, om zo 'de VS een belangrijke waarschuwing te geven'.  'Ik heb negentig Tomahawks en andere raketten tot mijn beschikking om dit schip en de VS te beschermen en te verdedigen', roept commandant Jason Labott van de USS Laboon vlak bij de lanceerinrichtingen. 'Wij weten heel goed, en we zijn ons er ook heel goed van bewust, waartoe dit schip allemaal in staat is in een oorlog of een internationale crisis.'  Amerika en de bondgenoten in Azië blijven tegenmaatregelen nemen mocht Pyongyang deze week inderdaad vier middellangeafstandsraketten richting Guam afvuren. Japan besloot in het weekeinde Patriot-antiraketbatterijen te stationeren. Amerika's hoogste generaal, chef-staf Joseph Dunford, bezoekt maandag Zuid-Korea om onder andere 'militaire opties te bespreken in het geval diplomatieke en economische druk faalt'. Maar of Noord-Korea zijn dreigement waarmaakt, is onduidelijk. Pyongyang hield zich in het weekeinde opvallend koest, na de dreigende woorden van Trump vrijdag om de VS niet te provoceren.  Amerikaanse satellieten struinen constant Noord-Korea af om te ontdekken of een raketlancering nabij is. Als dit inderdaad gebeurt, begint een race tegen de klok. Met de high-tech-radar aan boord van onder andere de marineschepen kan de route van de Noord-Koreaanse raket precies worden berekend. Als is vastgesteld dat de Hwasongs inderdaad richting Guam gaan, heeft Washington slechts een paar minuten om te beslissen of ze tijdens de vlucht moeten worden onderschept. Is dit besluit genomen, dan kan de jacht op de raketten worden geopend.  De Standard-onderscheppingsraketten kunnen een Hwasong-12, die er 14 minuten over doet om de 3.600 kilometer naar Guam af te leggen, dan midden in de vlucht of tijdens het dalen vernietigen. De computers, sensors en de Spy-radar van de schepen die over het Aegis BMD-systeem beschikken, kunnen de Hwasong nauwgezet volgen en precies berekenen op welk punt het in de lucht onderschept moet worden. De modernste Standard-raket vernietigt de vijandelijke raketkop niet door middel van een explosie maar door het met een enorme kracht te rammen.  Tot zover de theorie. Want Amerika's raketverdediging op zee heeft zich tot nu toe, net als vergelijkbare systemen op land zoals het in Zuid-Korea gestationeerde Thaad, nog niet kunnen bewijzen in een conflict. Tests zijn er wel volop geweest. En op basis daarvan is het Pentagon ervan overtuigd dat het wapensysteem effectief zal blijken te zijn. Sinds 2002 slaagde de Standard-raket er 35 keer in, tijdens 46 pogingen, om raak te schieten. Het zijn indrukwekkende cijfers. Maar in geval van een oorlog zal, zeker als het om een vijandelijk kernraket gaat, elke onderschepping raak moeten zijn.  Critici van het kostbare systeem hebben al jaren hun twijfels of Amerika's raketverdediging op zee, maar ook op land, in een oorlog wel zal werken. Want een razendsnelle middellange afstandsraket neerhalen is immers hetzelfde als proberen een kogel met een kogel te raken. Volgens een van de belangrijkste critici, hoogleraar Theodore Postol van het Massachusetts Institute of Technology (MIT), zullen de Noord-Koreanen er in een oorlog alles aan doen om de Standard-raket om de tuin te leiden.  Zo zullen ze de Hwasong vrijwel zeker voorzien van meerdere 'nepraketkoppen' waardoor de VS niet weten welke de echte is. Een andere belangrijke zwakte van de Amerikaanse antiraketsystemen is dat ze ontregeld kunnen worden door meerdere vijandelijke raketten tegelijk af te schieten. Zo'n salvo zouden ze niet aankunnen. Pikant aan het Noord-Koreaanse dreigement tegen Guam is in dit opzicht dat Pyongyang het niet heeft over de lancering van één Hwasong maar vier tegelijk.  Als Pyongyang de lancering doorzet en de VS besluiten de raketten te onderscheppen, staat er veel op het spel voor het Pentagon. Mocht één Noord-Koreaanse raket niet worden vernietigd door Amerika's schepen of het vergelijkbare Thaad-systeem op Guam, dan heeft Pyongyang al een belangrijke overwinning geboekt. Want dat heeft het eenvoudig aangetoond dat de antiraketsystemen van de VS, als het er écht op aankomt, niet betrouwbaar zijn. Ondanks de tientallen miljarden dollars die er tot nu toe aan zijn uitgegeven.",politics
"Hoe ontzettend veel mensen van hun poezen houden, is sinds het bestaan van Instagram alleen nog maar zichtbaarder geworden. En niet alleen poezen hebben eigen profielen, hashtags of een lucratief verdienmodel, ook van hagedissen, teckels en babykameleons wordt ontzettend veel gehouden.  ""Mensen zijn de enige dieren die andere dieren voor hun eigen plezier houden,"" schrijft Georgina Verbaan over haar kat Prof. dr. Laurens Verbaan – oftewel Dikkie – in de bundel Onze Dieren, die vandaag verschijnt. En niet alleen Georgina maar ook Henk van Straten, Ellen Deckwitz, Elfie Tromp, Murat Isik en Lucky Fonz schreven een verhaal over hun geliefde of gehate dier, en dat gaat niet alleen over poezen en honden maar ook over een Afrikaanse reuzenslak, cavia's, renpaarden, kippetjes, varkens en bijen.  De kat in de koelkast gaat over Prof. Dr. Laurens Verbaan, de inmiddels overleden kat van Georgina, van wie ze bijna geen afscheid kon nemen. Hieronder lees je hoe dat ging.  ""Ik was een kind toen hij mijn cadeau bleek. Mijn eigen kat. Een gekregen dier. 'Je mag je ogen pas opendoen als ik het zeg', fluisterde de acht jaar oudere soapacteur met wie ik destijds samenwoonde in het dorpje Den Ilp, voor hij de ademende knuffel met ogen als schoteltjes in mijn handen legde. De acteur was vaak weg. Ik was ook soapacteur. Contact met familieleden had ik niet. Vrienden moest ik nog maken. Ik was alleen en leefde in de overtuiging dat ik duister was, geen goed mens. En toen kwam hij. En hij was wit. Volledig wit, een sneeuwbal met een gloeiend hart. Het perfecte blanke canvas voor iedere projectie.  Ik kamde hem hele dagen, als een pop. Omdat niemand mij verteld had dat het niet nodig was en ik dergelijke dingen nog niet op internet kon opzoeken, waste ik hem tijdens zijn eerste jaar een paar keer per week. Bij de dierenwinkel verkochten ze speciale shampoo voor witte dieren. Witte dieren werden daar nóg witter van, zo beloofde de verpakking, ondanks het feit dat de shampoo blauw was. Hij vond het heerlijk. Na het inzepen en afspoelen blies ik hem droog met mijn föhn en kamde hem weer met een van zijn vele borsteltjes.  Hij volgde mij overal. Mensen zijn de enige dieren die andere dieren voor hun eigen plezier houden. Er zijn wel dierenvriendschappen bekend, maar die vinden doorgaans plaats in een niet-natuurlijke omgeving. En dan alleen als er voor beide dieren voordeel uit te halen valt. Dat was bij ons eigenlijk niet anders. We hielden elkaar in leven. Hij had geen keuze, als zwakke, dove kat: in de natuur had hij geen dag overleefd.  Vriendschap met een dier is volgens velen geen volledig substituut voor menselijke relaties. Ik vind dat ze een mens een heel eind op weg kunnen helpen.  Foto uit eigen archief  Het verdriet is niet vers meer. Met vers verdriet kan je aankomen. Vers verdriet begrijpt iedereen. Nu is het in principe een klein verdriet geworden, een verdriet dat continu op de radar is, een overzichtelijk verdriet. Een pulserend rood lampje in het hart van het scherm. Je kan er prima mee autorijden. Tot het zich zonder aankondiging vermenigvuldigt, je door pulserende lampjes omsingeld wordt, en je even op de grond naast de boodschappentassen moet gaan zitten. Het is vooral het gemis dat ik overal mee naartoe sleep, het gemis als een uitdijende koude vlek, dat mij zwaar valt.  Ik probeer zo min mogelijk aan hem te denken en schrik als ik een van de duizenden foto's van hem op mijn telefoon zie. Hij is zo keihard weg dat het lijkt alsof hij er nooit geweest is. Dat het allemaal niet waar was. Een foto in een telefoon. Ja, en dan? Wat was dat dan?  Ik praat er niet over. 'Hé, nog even over mijn dooie kat …' Ik schaam me ervoor. Er mankeert vast veel aan een mens dat zo aan een dier hangt. Ik zag een engel in hem, omdat hij was wie hij was – een zacht mens dat geen mens was maar iets beters. Daar kan je niet mee aankomen op een verjaardag als, godbetert, de kaas rondgaat. Tegelijk werkt dat ontkennen en ontwijken van verdriet een schuldgevoel in de hand. Naar mijn kat, mijn dooie kat. Alsof ik hem niet nachtenlang geaaid heb, alsof we niet van gezicht ruilden op Snapchat, alsof ik hem niet altijd miste wanneer ik langer dan een dag van huis was, en hij mij niet opvrolijkte door op vier poten tegelijk door de woonkamer te hopsen wanneer ik me verdrietig en alleen voelde. En dat was vrij vaak. Die arme kat had sterke beenspieren.  'Het is niet normaal, het is niet gezond', had een psychiater ooit tegen mij gezegd zonder van zijn papier op te kijken, nadat ik zijn vraag of ik beste vrienden had en wie dat dan waren, had beantwoord met: 'Mijn katten.' No shit Sherlock, had ik gedacht, maar niet gezegd. Met Laurens was ik nooit alleen. Ook omdat ik hem gevangenhield, natuurlijk. Voor zijn eigen bestwil.  De vier dagen die tussen zijn overlijden en begrafenis in zaten, blijven terugkomen. Dat was het moment dat ik anders had kunnen besluiten. Ik bewaarde Dikkie in een leeggeruimde koelkast, op een vuilniszak en een handdoek. Het paste net. Een paar keer per dag haalde ik hem eruit om mijn gezicht in zijn vacht te drukken, tegen zijn harde koude lichaam aan. Dat lichaam was zo hard en koud door de eerste uren in de vriezer. 'Och, dat is toch helemaal niet nodig', had de dierenbegrafenisondernemer, een man met een empathische stem die waarlijk perfect was voor het uitoefenen van zijn beroep, over de telefoon gezegd. Een verdieping lager dus. Ik was alleen vergeten om dat ene pannetje soep uit de koelkast te halen toen ik Laurens erin schoof. De lucht was in zijn vacht getrokken. Vroeger rook hij nooit naar soep. Onder zijn oor, in zijn nek, was nog een plekje dat ver weg naar hem rook. Met mijn ogen dicht kon ik de zure bouillonlucht wegdenken en bij wat oude geurtonen komen.  Ik keek tv, met Dikkie op de bank. Dronk te veel wijn, met Dikkie op de bank. Soms trof ik mezelf ineens hard huilend over hem heen gebogen aan. Een gejank zo luid en raar en diep, zo dierlijk, dat ik gelijktijdig kon bedenken hoe opmerkelijk dat was, het kon beschouwen, maar er evengoed niet mee op kon houden. Iedere nacht tilde ik hem de trap op, naar mijn slaapkamer. Steeds geroutineerder. Daar legde ik hem op en onder koelelementen naast me in bed. Het is gek hoe snel zoiets normaal wordt.  Zijn onderkant was plat geworden. Zijn neus droog. Hij zou nooit meer iets omgooien, maar de aanwezigheid van zijn dode lichaam stelde gerust. De vertrouwde witte vlek op de bank. Ik had nog jaren met hem door gekund. De kat in de koelkast, mijn beste vriend.  In het Indonesische dorpje Toraja leeft men nog weken, maanden en soms jaren met een overledene. Diegene ligt in huis, met mooie kleren aan. Er kan dagelijks gehuild worden naast het lichaam. De dorpelingen geloven niet dat de dood een plotse en abrupte aangelegenheid is, maar meer een geleidelijk proces naar het land der zielen. Bovendien moet er vaak nog gespaard worden voor de uitbundige begrafenis die daar gebruikelijk is. Je hebt minimaal één waterbuffel nodig om in het hiernamaals te komen. Liefst meer.  Ik heb er spijt van dat ik me heb neergelegd bij het hier heersende idee dat een paar dagen genoeg zijn om de schep ter hand te nemen, genoeg om de balans op te maken. Er stierf niet alleen een dier, er stierf een idee. Een zorgvuldig opgebouwd personage dat mij gered had. Dat kan niet zomaar begraven worden. Dat is niet zomaar klaar. Dat moet ontleed. Het waarom, het hoe. Hoe ik hem kamde als een baby. Hoe hij een engel was, en dat hij mij had en ik hem. Hoe hij onvoorwaardelijk, alles. Hij en mij. Hoe wij altijd. Maar zo was het niet.  Misschien dacht hij dat ik het nu wel alleen kon. Misschien is dat zo.  Maar dat hij mij niet kan bijstaan in mijn verdriet om zijn dood, is onverdraaglijk.""  Onze Dieren is een bundel die is samengesteld door Rutger Lemm en Rebecca Wilson, en wordt uitgegeven door Uitgeverij De Geus. Koop 'm in een boekwinkel, of bestel hier een exemplaar.",entertainment
"Dinsdag, 10 oktober 2017 om 12:16  Oranje staat voor de schier onmogelijke taak om dinsdagavond met zeven doelpunten verschil te winnen van Zweden om kans te blijven maken op het WK in Rusland. Stefan Pettersson, die in de jaren tachtig en negentig 194 wedstrijden voor Ajax speelde en 98 keer het net wist te vinden, ziet dat Oranje in een lastige fase zit: ""De situatie is verontrustend en men is gespannen, want het is al een aantal jaar heel slecht met hen gesteld.""  ""Ze zijn zeker nog heel sterk, maar er moet echt wel kwaliteit worden toegevoegd"", aldus de oud-aanvaller van de Amsterdammers in gesprek met Fotbollskanalen. ""De spelers zijn individueel heel bekwaam, maar ze moeten een team gaan vormen. Zweden is momenteel zo sterk vanwege de teamspirit. Ze zijn zo sterk dat ze niet zullen capituleren tegen Oranje.""  ""De tendens in Nederland is hard. Er zijn veel Nederlanders die zeggen wat ze denken. Ze denken dat ze heel vaak gelijk hebben. Er zijn veel conflicten en controverses rond het nationale team de afgelopen jaren. Het is een ander klimaat dan in Zweden. De journalisten daar weten meestal waar ze het over hebben en Oranje heeft bepaalde leiders nodig om hun goed van repliek te dienen.""  Pettersson denkt niet dat Dick Advocaat de redder is die Oranje nodig had: ""Hij zet niet iets neer. Hopelijk krijgt hij weer het respect van de spelers. Ze moeten meer als team opereren. Niemand neemt de verantwoordelijkheid op zich. Ze hoopten dat Advocaat hen de juiste richting zou geven, maar dat is voorlopig niet aan de orde.""  Dat 25% nog ja denkt op de poll is lachwekkend. Zweden maakt nederland eerder af dan dat wij ze slachten met 7-0. Ik zal maar even reeel zijn en zeggen Nederland gaat niet naar het WK en heb daar ook niks meer te zoeken  Denk dat die 25% het doet uit wanhoopspoging of voor de leukigheid. Natuurlijk gaat dit Nederlands elftal niet met 7-0 winnen, ook niet als die Zweden een paar wissels gaat toepassen. Oranje heeft dan wel een x aantal spelers in het elftal die in het buitenland spelen (van Dijk, Dost, Cillessen, Stekelenburg, Aké, Blind, Hoedt, Rekik, Janmaat, Tete, Klaassen, Pröpper, Robben, Strootman, Wijnaldum, Babel, Depay, Janssen), maar deze spelen of in de subtop of zijn niet heel belangrijk. Ze spelen zoals oud AJAX-speler ook aangeeft nauwelijks in team; Ik mis strijd, passie en vertrouwen.  Spelen nu als het ware voor des keizers baard, ofwel voor niks meer. Advocaat suggereerde dat na die 8-0 van Zweden tegen Luxemburg het geloof weg was, maar dat vind ik heel makkelijk; Hij kon het team ook niet meer motiveren om in plaats van 1-3, 0-7 te winnen van dit matige Wit-Rusland.  Hoe dan ook, is het gewoon niet echt functioneel om nu nog zo'n poll te houden; kansen zijn er gewoon niet meer, maar Nederland moet vanavond wel vol geloof spelen om het toch nog te proberen (ook al is de kans waarschijnlijk nog geen 0,50%).  Ik wil graag weten waar iedereen vaak op stemt. Maar voetbalzone heeft niet zo'n goede app. Ik kan soms niet op 'Nee stemmen en alleen maar Ja. De andere optie valt buiten mijn beeld, dit heb ik met meerdere apparaten al gehad.  Je kunt low daar neerzetten, blind, advocaat of van gaal: dit gaat niet werken als je materiaal niet voor hebt. Dit is gewoon generatie niets die in een hotel vlak voor een belangrijk duel diamanten gaat uitzoeken bij Gassan. Daar praten we over. En met deze generatie hebben we ook nog te maken met journalisten die er niets van bakken en enkel uit zijn op one liners en eigen show. Gister zat van gelder bij rtlln en hij had het serieus over rekik die zgn. 90 min bij zijn club had gespeeld. Iedereen die intensief voetbal volgt, weet dat hij 7 keer is gestart bij zijn club dit seizoen en 630 min heeft gemaakt. Maar neen, van gelder moest even scoren met weer een nutteloos verhaal.  Ik vind het persoonlijk niet eens relevant hoeveel minuten Rekik maakt. Het is gewoon een matige verdediger en niet goed genoeg voor Oranje. Verder is het natuurlijk ook wat overdreven, want een coach met wel de juiste tactiek kan zich heus wel kwalificeren met het materiaal dat nu ter beschikking is. Het is allemaal erg pover, maar veel andere landen hebben nog veel slechter materiaal een plaatsen zich wel. Zweden is in principe zelfs slechter en zal ook vrij weinig voorstellen als ze het WK uberhaupt halen.  Het spijt me zeer, maar jij zegt dat hij niet goed genoeg is voor oranje. Tuurlijk is hij niet goed genoeg voor oranje die wij kenden uit successen. En zelfs toen hadden we matige verdedigers staan hoor. Na tijdperk stam/de boer hebben we heel lang met matige lieden moeten doen. maar dat werd verbloemd door smullende middenveld en aanval wat we toen hadden. Rekik is gewoon het niveau van nu dat we hebben. We hebben simpelweg niets anders. Of je hoedt, rekik, vrij, of weet ik veel daar neerzet; het is geen generatie waarvan je denkt: oh, die gaat verdediging bij de hand nemen. Miss van dijk, maar die kan niet opboksen tegen zo slecht middenveld en aanval. En ja, je hebt gelijk als je zegt dat andere landen slechtere materiaal hebben, maar die kunnen vechten voor hun land. Wij moeten het doen met depay die invalt en vervolgens gewoon zielloos de bal verliest. Ik zie geen broeken die onder modder zitten, geen krampgevallen helemaal niets. Wel gelatenheid. Zweden heeft na Ek afscheid moeten nemen van aantal bepalende spelers en zou eigenlijk niets voorstellen tijdens de kwalificatie, maar whij hebben hen moed bezorgd.  Noem 2 betere dan Rekik voor Oranje! Martins Indi? Nee! Hoedt? Nee! De Ligt? Nee! Kongolo? Nee! Oranje moet terug naar het systeem van Van Gaal. Janmaat, de Vrij, Van Dijk, Rekik en Van Aanholt in de verdediging.  Je moet ook niet meer discussieren met het oog op het WK, maar alles wat daarna komt. Dan moet je geen genoegen nemen met jongens als Rekik en van talenten verwachten dat ze op hun 20ste beter zijn dan Rekik nu is.  Ik hoop dat je gelijk krijgt, maar hoezo preventief? Wie zien deze jongens al paar jaar spelen en ze boeken geen progressie. Ze staan niet alleen stil, maar ze hollen achteruit...en dat laten ze ook expliciet zien.  Daar heeft Martinarody wel een punt. Wat is het nut om de generatie Janmaat te blijven selecteren als ze eigenlijk alleen maar minder worden en keer op keer falen in Oranje? Dan liever een tussenperiode en jongens selecteren die de waarde nog snappen van het uitkomen voor een land. Dan hoor je gewoon op en top gemotiveerd te zijn.  Dan hoor je geluiden als: ""die jongens verdienen gewoon veel te veel"", maar in andere landen hebben spelers minstens hetzelfde salaris en vaak zelfs nog meer. Voor een echte voetballer mag dat geen rol spelen. Daarom kan ik de speler Vilhena ook echt waarderen. Het is niet altijd even goed wat hij laat zien in Oranje, maar is altijd gebrand en toont inzet die veel spelers missen.  Dat Nederland het niet gaat redden, heeft vooral te maken met de zwakte van Oranje. Het is niet zo dat Zweden een wereldploeg heeft. Berg, Toivonen, Granqvist... allemaal middelmaat of nog minder. Krijg de indruk dat men er in Zweden ook een beetje te veel in gaat geloven nu.  Ik verwacht vanavond een gelijkspelletje of nipte overwinning voor Nederland en dan kunnen we deze dramatische kwalificatiereeks (en al het gezwam erover) heerlijk achter ons laten.  Ach, nu staat deze Pettersson ook te overdrijven, want dit Zweden is niets beter dan dit Oranje dat nog slecht speelt ook. Ik vraag me ook af of Zweden het WK wel haalt als ze tweede in de poule worden. Dat is ook gewoon een hele matige ploeg, maar hadden het geluk dat Frankrijk twee keer slecht speelde om nog maar te zwijgen over het onterechte gelijke spel tegen Nederland.  Zucht, hoeveel keer je op dit forum moet lezen dat het door pech is dat Nederland derde staat en geluk dat Zweden tweede staat.... Mensen hebben gelijk dat er iets scheelt met de mentaliteit van spelers op het veld, maar naast het veld lijkt het bij de oranjefans even erg....  Waar lees je in mijn bericht dat het pech was?! Ik geef alleen aan dat dit Zweden niet beter is dan Oranje. Beide landen hebben weinig te zoeken op het WK. In het vervolg dus even beter lezen voordat je een punt wilt maken...  Tja, zo kan je bezig blijven, met vermeende tekortdoeningen. Feit is dat Zweden erin geslaagd is punten te halen tegen Frankrijk, wat doorslaggevend zal blijken in deze groep. Als Nl al zo laag is afgezakt dat men bezig is met hoe andere ploegen geluk hebben gehad of zelf niet genoeg mazzel hebben, dan kan je je afvragen wat je in godsnaam op een eindronde te zoeken hebt.  Oranje staat hier eigenlijk los van. Wij hebben niks te zoeken op het WK momenteel. Maar dat betekent niet gelijk dat Zweden dat wel heeft. Het is daarnaast toch ook gewoon een feit dat de Zweden best wat geluk hebben gehad gedurende deze kwalificatiereeks? Maar omdat Nederland een drama is, mag dat niet meer genoemd worden? Ondanks dat eindigen ze gewoon zwaar verdiend 2e hoor.  Oh jawel hoor, maar de focus van velen lijkt te liggen op die foutjes. Dan krijg je binnen 2 jaar weer het kop in het zand fenomeen en zal er niets veranderd zijn. Het is een heel makkelijk en gevaarlijk excuus. Dat een paar dagen geleden de Luxemburgers hier in een artikel geframed werden dat ze het Zweden zouden gunnen past ook in dit discours.  En geluk/pech kan je altijd wel afstrepen. Soms heb je dat ook gewoon nodig, er zijn tal van ploegen die een eindronde winnen of hoog eindigen terwijl daar de nodige portie geluk voor nodig was. Ik vind Zweden trouwens wel terecht thuishoren op het Wk/barrageronde, zij staan er wel wanneer het moet (frankrijk en recent Luxemburg) en op het voorbije EK waren ze ook niet te onderschatten.  Hoe kan je in 5 duels nu iets neerzetten? Hij heeft gedaan wat iedere trainer zou doen de duels winnen en de wedstrijd tegen Frankrijk verliezen. Het zijn normale uitslagen. Advocaat heeft alleen dat hij zelf redelijk verdedigend speelt en niet op de hoogte was van het systeem met doelpunten en onderling resultaat (wat wel erg slordig is voor een hoofdcoach). Als hij dit gewoon eerder wist had hij wel in sommige duels de spelers misschien kunnen blijven motiveren om meer te scoren en tegen de Fransen gewoon na 1-0 de boel dicht te gooien. Dat is niet gebeurd en daar kreeg je in de 1 na laatste speelronde het deksel van op je neus. Maar voor de rest had een huidige top trainer er niets beters van gemaakt (op de fout van het doelsaldo na).  Ik vind het nog steeds belachelijk dat doelsaldo eerder meetelt dan onderling resultaat, om eerlijk te zijn. Maar ach, we halen het toch niet en we hebben zelf gefaald, waardoor Zweden verdiend 2e gaat worden.  Je moet inloggen om te reageren. Heb je nog geen account? Dan kun je je gratis registreren.Inloggen  Steven Berghuis is van mening dat hij zeker niet minder is dan de buitenspelers die bondscoach Dick Advocaat heeft opgeroepen voor de WK-kwalificatiewedstrijden tegen Wit-Rusland en Zweden. De vleugelaanvaller van Feyenoord,...Lees verder",entertainment
"Wetenschappers gaan ervan uit dat in Nederland 1 op de 20 aangiften van verkrachting vals is. De gevolgen daarvan kunnen ingrijpend zijn, voor de beschuldigde maar ook voor degene die aangifte heeft gedaan. Wat brengt iemand ertoe zichzelf voor te doen als slachtoffer en iemand ten onrechte aan te wijzen als dader?  Door:Cor Speksnijder27 februari 2018, 21:27  Jaarlijks publiceren Nederlandse wetenschappers 172 duizend onderzoeken. In deze rubriek een greep uit de ontdekkingen die bijna onopgemerkt waren gebleven.  Onderzoeker André De Zutter van de Vrije Universiteit bracht samen met rechtspsychologen Robert Horselenberg en Peter van Koppen de motieven voor het doen van valse aangiften in kaart. Ze bestudeerden 57 Nederlandse politiedossiers waarin valse aangifte van verkrachting was bewezen. In alle gevallen waren de aangiften gedaan door vrouwen.  Aanleiding voor het onderzoek was de vraag of geldelijk gewin een motief kan zijn. Slachtoffers van verkrachting kunnen immers een beroep doen op een vergoeding van het Fonds Slachtofferhulp. 'We wilden kijken of materieel voordeel een motief kon zijn', zegt De Zutter. Hij geeft meteen het antwoord: 'Dat kan vrijwel worden uitgesloten. We vonden slechts één persoon die er financieel gewin mee wilde bereiken.'  Het meest voorkomende motief (in 14 gevallen) was wat De Zutter 'emotioneel voordeel' noemt: een alibi om iets te verdoezelen, zoals vreemdgaan of spijbelen. In Archives of Sexual Behavior geeft de auteur het voorbeeld van een vrouw die haar buitenechtelijke affaire met een beschuldiging probeerde toe te dekken toen ze door haar man werd betrapt. En van een 17-jarig meisje dat een verkrachting verzon nadat ze niet was komen opdagen bij een stage.  In een aantal gevallen (12) bleek de behoefte om aandacht en/of sympathie op te wekken het motief. Aandacht van familie, vrienden of politie. Als iemand interessant en sympathiek wil worden gevonden, is de beschuldiging vaak bedoeld voor een kleine kring en wordt niemand persoonlijk aangewezen als dader.  Ook wraak kan aanzetten tot valse beschuldigingen  Ook wraak (5 gevallen) kan aanzetten tot valse beschuldigingen. In de meeste gevallen ging het om vrouwen die zich bedrogen voelden omdat ze meer van een ontmoeting hadden verwacht dan een one night stand. De Zutter haalt het voorbeeld aan van ouders die hun dochter dwongen tot valse aangifte tegen haar ex-vriendje omdat ze niets moesten hebben van de jongen.  In een enkel geval komt een aanklacht voort uit een psychische aandoening. Een vrouw die wegens herhaalde valse aangifte was veroordeeld, bleek een persoonlijkheidsstoornis te hebben. Van 2 op de 5 gevallen konden de onderzoekers geen motief vaststellen, omdat degenen die aangifte hadden gedaan hun motief niet onder woorden kunnen brengen en/of omdat hun motief niet was opgenomen in het politiedossier.  De Zutter hoopt met zijn onderzoek het wantrouwen te verminderen dat echte slachtoffers volgens hem veelal ontmoeten. 'Als we de valse aangiften er in een vroeg stadium uit kunnen halen, wordt dat wantrouwen hopelijk wat minder. We moeten niet vergeten dat 80 procent van alle aangiften van verkrachting eindigt in de beslissing van het Openbaar Ministerie om niet te vervolgen. Ook als je daar de 5 procent bewezen valse aangiften van aftrekt, blijven er veel gevallen over die ten onrechte niet worden vervolgd.'",other
"Biobu kinderservies is stuiterproof, vaatwasserbestendig en gemaakt van de populairste duurzame grondstof van dit moment: bamboe. Dat maakt het niet meteen duurzaam.  Biobu is even sterk als melamine maar dan zonder de nadelen voor mens en milieu, laat de Franse producent Ekobo weten via de Nederlandse webwinkel GreenJump. De kopjes en kommetjes worden gemaakt van bamboezaagsel, een restproduct van bamboezagerijen. Het zaagsel wordt vermengd met verf op waterbasis, waarna het in een mal wordt gegoten en de oven ingaat. Ouders die zich zorgen maken over hormoonverstorende stoffen als bisfenol A en weekmakers kan Ekobo geruststellen. Die zitten er niet in. Het resultaat is sterk, gaat lang mee en is ook nog eens biologisch afbreekbaar.  Pablo van der Lugt, gepromoveerd en verbonden aan de TU Delft en werkzaam voor bamboe productenbedrijf MOSO, vindt het pandavoer een duurzame grondstof. ""Bamboe is zeer snel hernieuwbaar en in principe onuitputtelijk. Het zaagsel is een restproduct dat anders zou worden weggegooid."" Bamboezaagsel is waarschijnlijk ook milieuvriendelijker dan zaagsel van snelgroeiende houtsoorten, denkt hij. ""Een hectare bamboe geeft altijd meer rendement in kubieke meters materiaal dan een hectare hout, zonder dat de bodem uitgeput raakt.""  Een certificaat voor duurzaam beheer zoals het FSC-keurmerk acht Van der Lugt onnodig. ""Bamboe is een gras en geen boom. Het wordt beheerd en verbouwd als een landbouwgewas. Daardoor is er geen sprake van ontbossing."" De enige reden waarom bamboe niet zo duurzaam zou zijn, is transport, hoewel ook dat te bezien valt. ""Transport overzee is ongeveer tien keer efficiënter dan transport per truck. Bamboezaagsel dat per schip uit China komt, zou wat betreft CO2-uitstoot zomaar beter kunnen zijn voor het milieu dan houtzaagsel dat per truck uit Oost-Europa komt.""  Dat bamboe wordt verbouwd als landbouwgewas maakt het niet per se duurzaam. Soja is immers ook een landbouwgewas en daar worden oerwouden voor gekapt. Ekobo laat weten dat bamboe niet op landbouwgrond wordt geplant, maar op smalle berghellingen en in valleien. Kees Kodde van milieuorganisatie Greenpeace denkt dat bamboeplantages wel degelijk ten koste kunnen gaan van natuurlijke bossen. ""Er zijn aanwijzingen voor dat dit ook gebeurt in China, waar veel natuurlijke bossen worden gekapt voor monocultuurplantages."" Volgens Arjan Alkema van FSC Nederland kan bamboe worden gecertificeerd als het een bijproduct is in een verantwoord beheerd productiebos of als het op een houtplantage tussen bomen staat. Plantages komen alleen in aanmerking voor het FSC-keurmerk als ze voor 1994 zijn aangelegd.  De bewerking van het bamboezaagsel levert ook vragen op. Rolf van Benthem, hoogleraar coating technologie aan de Technische Universiteit Eindhoven en verbonden aan chemieconcern DSM, kan zich bijvoorbeeld niet voorstellen dat Ekobo geen lijm gebruikt bij het maken van Biobu. ""Verf is niet sterk genoeg om bamboezaagsel te binden. Ik denk Ekobo met de term 'verf' een lijm bedoelt waar kleurstof inzit. Die lijm - of verf - is waarschijnlijk een afgeleide van aardolie. Dat zou de claim onderuit halen dat het hele product 'non-petroleum based' is.""  Ekobo laat weten dat Biobu voor vijf procent bestaat uit een hars op basis van plantaardige olie die het biocomposiet bij elkaar houdt. Het servies dankt zijn stevigheid voornamelijk aan de druk die ontstaat bij het bakken, stelt het bedrijf.  Over de biologische afbreekbaarheid is Van Benthem eveneens kritisch. ""Bamboevezel is ongetwijfeld goed composteerbaar, maar de claim dat Biobu dat ook is, is quatsch. Waarom zou een product, dat even lang meegaat als concurrerende producten, dat bestand is tegen hitte, vocht en zuren en dat ook nog eens vaatwasmachinebestendig is, op de composthoop ineens de geest geven?!""  Onderzoekster Karin Molenveld van de Wageningen Universiteit vindt dat Ekobo de claim van afbreekbaarheid moet onderbouwen met een test. ""Ik kan op de website niets vinden over certificaten voor composteerbaarheid. Harsen zijn over het algemeen niet goed afbreekbaar.""  De claim dat er geen bisfenol A en weekmakers in Biobu zitten, vindt Van Benthem gratuit. ""Als je geen polycarbonaat of epoxyhars gebruikt, zit er geen bisfenol A in. Als je geen PVC gebruikt, heb je geen weekmakers nodig. Dat zegt nog niets over de stoffen die er dan wel in zitten. Ik ken geen 'verf' of lijm met de eigenschappen die Biobu nodig heeft, die geen schadelijke stoffen bevat. Zolang die stoffen niet vrijkomen, kan een product alsnog veilig te gebruiken zijn.""  Het Biobu kinderservies van Ekobo is te koop op www.greenjump.nl. Prijzen variëren van 4,50 euro tot 24 euro.  kritische blik op producten en diensten  Trouw.nl is vernieuwd. Vanaf nu is onbeperkte toegang tot Trouw.nl alleen voor (proef)abonnees.  Deel dit artikel  Advertentie  Maak vrijblijvend een profiel aan en krijg gratis 2 maanden toegang tot Trouw.nl.  Het e-mailadres bij dit profiel is nog niet bevestigd. Een link om te bevestigen kun je vinden in je inbox.Ben je de link kwijt? Vraag hier een nieuwe aan.",other
"OSS - Toen haar man na een kort ziekbed stierf stortte Marianne Gruntjes volledig in. Niet meer in staat om de sportkantine die ze in Schaijk met haar man runde, overeind te houden, zakte ze weg in een peilloze burn-out. Nu, vier jaar later, brengt een proef van de gemeente Oss en de SVB nieuwe mogelijkheden. ""Ik dacht: deze kans mag ik niet laten lopen"", zei Marianne woensdag bij de presentatie van het eindrapport over de proef.  De tijd dringt, want binnenkort wordt het jongste kind van Marianne 18 jaar en dan vervalt de nabestaandenuitkering, de Anw, die ze tot nu toe kreeg. Daarover was ze al op tijd gewaarschuwd door de Sociale Verzekeringsbank (SVB).  'Paniek slaat toe'""Bij veel mensen slaat de paniek dan toe"", zegt Eveline Bogers van de SVB. ""Wij krijgen heel veel telefoontjes van mensen die zeggen dat ze erdoor zijn overvallen. Ze zijn bang voor wat er gaat gebeuren als ze het na die tijd moeten doen met een bijstandsuitkering.""  Want bijverdienen en eigen woningbezit zijn binnen de Anw nog wel toegestaan met behoud van de uitkering, maar zorgen bij een bijstandsuitkering voor fors minder geld. Om financiële problemen te voorkomen probeert het SVB nu om nabestaanden sneller aan nieuw werk te helpen.  Meerderheid positiefIn een proef die samen met de gemeente Oss afgelopen jaar is opgezet, werden daarvoor 17 kandidaten geselecteerd. Elf van hen reageerden positief. Onder hen Marianne Gruntjes. ""Wij runden al 25 jaar samen de sportkantine, maar na de dood van mijn man kon ik al die mensen met hun verhalen niet meer aan."" Ze stopte en kon pas na jaren weer nadenken over werk. ""Maar een cv of werkreferenties had ik natuurlijk niet.""  Dat geldt ook voor Annette Langenberg (46). Ze had met haar man een computerbedrijf. ""Hij repareerde en installeerde de computers, ik deed de administratie."" Haar man stierf 2,5 jaar geleden aan een hartaanval. Dat was ook het einde van hun gezamenlijke bedrijf.  'Nog nooit gesolliciteerd'Ook Annette heeft een tienerkind en moet er daarom rekening mee houden dat de Anw over niet al te lange tijd stopt. Door mee te doen aan de proef kreeg ze meer zelfvertrouwen. ""Ik had nog nooit gesolliciteerd, daar hebben ze me hier mee geholpen.""  Allebei zijn ze enthousiast over de persoonlijke begeleiding die ze als deelnemer aan de proef krijgen. ""Ik hoef maar te bellen en dan kan ik alles vragen wat ik wil"", zegt Annette. En Marianne voegt daaraan toe dat ze blij is met de 'menselijke' benadering. ""We zijn meer dan een papieren dossier.""  'De kortste weg naar werk'In Oss zowel als bij de SVB zien ze mogelijkheden om de proef verder uit te breiden naar grotere gemeenten in Nederland. ""Mogelijk rollen we het daarna uit over heel Nederland,"" zegt Eveline Bogers. ""Het is maatwerk waarmee we nabestaanden de kortste weg naar werk bieden.""",entertainment
"EINDHOVEN - Een 14-jarige jongen uit Eindhoven is via Instagram misleid en vervolgens tijdens een afspraak op straat beroofd. Dat werd maandagavond bekend in het opsporingsprogramma Bureau Brabant.  Begin oktober wilde de jongen een cadeau kopen voor zijn moeder. Op Instagram zag hij het account merktassen040 voorbij komen. Hij nam contact op met het telefoonnummer dat erbij stond en sprak af bij winkelcentrum Woensel.  Toen hij daar arriveerde werd de jongen aangesproken door twee mannen. Terwijl de 14-jarige knul werd vastgehouden stalen zij de pinpas, telefoon en de nieuwe jas van de jongen. De politie zoekt getuigen van de overval.  Brandstichting TerheijdenIn het tv-programma besteedde de politie ook aandacht aan een brandstichting in Terheijden. Twee mensen gooiden een jerrycan leeg over een auto en staken het voertuig vervolgens in brand. Dat gebeurde op 19 juli. Het is onduidelijk waarom de auto in brand werd gestoken en wie de daders zijn.  Tekst gaat door onder de video.  Pinpasfraude TilburgVerder is de recherche op zoek naar drie oplichters uit Tilburg. Het drietal stal op één dag twee verschillende pinpassen. Vervolgens plunderden zij de bijbehorende rekeningen.",entertainment
"St. Tropez maakt zich op voor een van de grootste societyfeestjes van het jaar: het benefietgala voor het milieu van Leonardo DiCaprio. Heel veel wereldberoemde sterren zijn daar vandaag, onder wie onze eigen Doutzen Kroes.  Katja Schuurman maakt er geen geheim van graag naakt door het huis te lopen. Ze vertelt erover in 'Echt niet OK'. Jan Kooijman vindt het wel interessant. De hele aflevering wordt dinsdag om 20.25 uur uitgezonden op NPO 3.",entertainment
"Maandag, 29 januari 2018 om 15:43  Manchester United verzekerde zich vorige week na weken van geruchten van de diensten van Alexis Sánchez. Henrikh Mkhitaryan ging in ruil voor de Chileen richting Arsenal en the Red Devils betalen hun nieuwe steraanwinst naar verluidt maar liefst 27 miljoen euro per jaar. Henk Spaan heeft hier zo zijn twijfels bij.  “Is dat te veel? Ja, dat is te veel voor een aanvaller die in 2014 nog door Daley Blind uit de wedstrijd Nederland - Chili werd gespeeld en die zichtbaar niet in het rijtje Lionel Messi, Neymar, Kylian Mbappé en Cristiano Ronaldo past”, begint de columnist bij Rondo van Ziggo Sport. “Hoogstens is hij een Luís Suarez, die dit seizoen overigens alweer op vijftien doelpunten staat. Sánchez op acht. Harry Kane op 29, hoeveel verdient hij?”  “Tottenham wil zijn salaris verdubbelen tot twaalf miljoen euro per jaar. Nog niet de helft van Sánchez. Kane is 24, Sánchez 29”, gaat Spaan verder. De journalist haalt aan dat de ex-speler van onder meer Udinese en Barcelona al 666 duels in het profvoetbal in de benen heeft en op z’n hoogst nog anderhalf seizoen meekan. Spaan denkt dat José Mourinho daar nog een titel of beker ‘uit kan persen’ en United dan verlaat: “Dan smeert hij 'm en zit de club nog 2,5 jaar opgescheept met die peperdure Sanchez en een morrende kleedkamer.”  Ik ken de beste man niet aangezien ik een Belg ben, maar je kunt hem hier toch moeilijk ongelijk geven?  Als je kijkt naar andere spelers en hun salarissen en dat vergelijkt met Sanchez is zijn salaris echt waanzinnig veel. Veel te veel naar mijn mening. Het argument over Blind is natuurlijk erg zwak. Maar verder heeft ie imo gelijk. 27 miljoen voor Sanchez is lachwekkend veel  @Ruud We weten niet wat hij verdiend, we weten niet of Mourinho kampioen wordt, we weten niet of Mourinho vervolgens weg gaat, en we weten niet of de kleedkamer zal morren, en zelfs of er iets te morren is. En een wedstrijd van 3-4 jaar geleden aanhalen is ook gelul. Nu jij weer!  Klopt @Dante het is altijd terug kijken naar het verleden en dan maar gissen wat Mourinho in de toekomst gaat doen.Mourinho wil iedergeval Manchester United op koers brengen en minimaal 1 prijs winnen.  Ben benieuwd hoe Manchester united onder leiding van het huidige managment team dit zullen klaren.Wie weet krijgen de supporters weer meer plezier nadat Sir Alex het stokje over mocht dragen🤔  Ik denk van wel. Z'n rant vol verzinsels en aannames is ongeveer hoe 90% hier op vz over United praat sinds mourinho er zit. Nou hopen dat Alexis ooit zal bereiken wat de grote mbappe bereikt heeft, dan is het die £1.8m netto per dag iig waard xD  Henk Spaan is ziek Sanchez is geweldige speler voor de premier League. Met zijn techniek en fysiek en ongelofelijk drive zal hij een aanwinst zijn voor Man Utd en Blind is gewoon een degelijk back die meerdere toppers onschadelijk heeft gemaakt die vergelijking gaat niet op voor mij.  Die 400.000 euro (350.000 pond) van jou is inderdaad ex imagorechten en bonussen. Inclusief verdient hij om en nabij 500.000 pond per week en dan zit je redelijk in de buurt van 27 miljoen euro per jaar..  Ik weet niet wat Spaan allemaal lult, maar het slaat in ieder geval nergens op. Het klopt dat Sanchez heel veel geld gaat verdienen, maar dat is ook omdat United hem zonder transfersom heeft binnengehaald.hij baseert zijn mening op een wedstrijd, kom op zeg, hij was af gelopen jaren een van de beste spelers van de Epl, misschien wel de beste.  Sanchz is 29, maar hij kan nog jaren mee. Hij is zuinig op zijn lichaam en heeft een geweldige drive, als hij geen grote blessures krijgt kan hij misschien nog wel 3/4 jaar mee op topniveau. Ook het aantal goals dat Spaan aanhaalt is een kulargument, Suarez is een diepe spits, Sanchez een buitenspeler. Suarez speelt in een geweldig draaiend Barça, Sanchez speelde in een moeilijk draaiend Arsenal.  Dan begint ie met uit de wedstrijd gespeeld door blind, en dan komt ie met een rijtje waar die niet in hoort, maar hoort neymar daar dan wel bij die is nota bene door kenny tete uit de wedstrijd gespeeld paar maanden terug? Of is dat anders? Die man word ook steeds gekker en gekker😂  Ja hij kost veel, maar als je met argumenten komt dat blind hem 3,5 geleden eens uit de wedstrijd speelde en dat hij hooguit luis suarez wordt snap je er niet veel van. Want wat zegt nou 1 pot van 3,5 jaar geleden over iemand en suarez is de beste spits ter wereld.  ah joh. met zoveel aanvallers kun je gewoon lekker zonder verdediging gaan spelen. Ik snap niet dat Man U dit doet. Ok, ibra gaat wss weg, maar dat neemt niet weg dat dit gewoon de ontwikkeling van de peperdure Martial en al even talentvolle Rashford blokkeert.  United wil weer een van de beste clubs ter wereld worden, ze willen weer kampioen worden en strijden om de Cl. Voorin hebben ze Lukaku, Martial, Rashford, Ibra en Lingard. Ibra is oud en vertrekt misschien zoals jij al zegt en Lingard doet het af en toe heel goed maar is gewoon geen topspeler. Rashford en ook Martial zijn (nog) niet van topniveau, dus het is logisch dat ze er een wereldklasse speler bijhalen. Ze spelen genoeg potjes, dus Rashford en Martial komen genoeg aan spelen toe.  60m peperduur voor een wereldtalent in de aanval van 21? Ik las net namelijk 88x dat 65m voor een goede verdediger van 23 doodnormaal is .. En hou op met die onzin. Ik lees al 1.5 jaar dat hun ontwikkeling geblokkeerd gaat worden, maar ze spelen beide volop.  Manchester United verzekerde zich vorige week na weken van geruchten van de diensten van Alexis Sánchez. Henrikh Mkhitaryan ging in ruil voor de Chileen richting Arsenal en the Red Devils betalen...Lees verder",entertainment
"Zomergasten  De microbioloog was een boeiende en bevlogen eerste Zomergast. De fragmenten die ze had gekozen waren niet per se mooie tv, maar dienden om het grotere verhaal te ondersteunen.  Yasmina Aboutaleb  24 juli 2017  Rosanne Hertzberger in de eerste aflevering van Zomergasten (VPRO)  ‘Daar zitten we dan’, zei Janine Abbring, terwijl ze om zich heen keek. De studio was een grote poel water, en de zomergastenpresentator en haar eerste gast Rosanne Hertzberger zaten er middenin, op het dak van een witte caravan. Een intervieweiland, noemde Abbring het spectaculaire decor.  Van tevoren dachten de twee vrouwen sceptisch dat het om een spiegelvloer zou gaan. „Maar”, zei Abbring trots tegen wetenschapper Hertzberger, „je hebt kunnen vaststellen dat het H2O is.” Ze vertelde er niet bij hoe ze het eiland op- en afkwamen, voor een eventuele plaspauze tijdens het drie uur durende gesprek, maar op Twitter circuleerde een foto van de studio met een houten loopbrug – de Janine Abbringbrug.  Abbring kondigde het eerste fragment aan uit Dances with Wolves. Ze grinnikte. „Waarom lach je?” vroeg schrijfster en microbioloog Hertzberger. „Omdat het een draak van een film is”, zei Abbring eerlijk. Het waren dus niet de zenuwen waar de debuterende interviewer last van had, maar het was haar mening. En daar worstelde ze gedurende de uitzending wel vaker mee.  Hertzberger had daar geen last van, ze was duidelijk op haar gemak bij Abbring. De bioloog wilde graag weten wat haar gesprekspartner vond, bijvoorbeeld van vaccinatieweigeraars. In eerste instantie zei Abbring dat ze niet kon doen alsof ze het niet erg vond, ouders die hun kinderen niet inenten. Toen Hertzberger doorvroeg, krabbelde ze terug. „Nee, ik wil weten wat jij ervan vindt. Je hebt er ook een column over geschreven.”  De fragmenten die Hertzberger had gekozen waren niet per se mooie televisie, maar waren er om het grotere verhaal te ondersteunen. Zo werd haar verhaal over Fritz Haber, kunstmestuitvinder en vermeend oorlogsmisdadiger, geïllustreerd met een kort filmpje waarin een tractor kunstmest over een weiland sproeide. En haar kritiek op zogenoemde kruidenvrouwtjes, die dure diëten verkopen en de wetenschap ondermijnen, liet ze zien aan de hand van twee YouTube-filmpjes van Green Happiness-vrouwen en een jongen die het Paleodieet wilde verspreiden.  Hertzberger bleek een boeiende en bevlogen gast. De eerste twee uur besteedde ze voornamelijk aandacht aan wetenschappers. Geniale mensen, volgens Hertzberger, met soms geweldige uitvindingen die meer waardering verdienen. Dat betekent niet dat ze allemaal perfect waren. Hertzberger zei een zwak te hebben voor ,,gekkies” en ,,mensen die buiten de lijntjes kleuren”: „Je hebt in de wetenschap ook mensen nodig die ernaast zitten. Je moet ook luchtfietsen, een beetje fantaseren.”  Abbring probeerde de wetenschappelijk uitleg van Rosanne Hertzberger, die soms heel gedetailleerd was, luchtig en begrijpelijk te houden. Ze vatte samen en onderbrak haar snel pratende gast regelmatig, met als resultaat dat er vaak halve zinnen overbleven, waardoor het verhaal er niet duidelijker op werd. Op die momenten greep Abbring naar wat ze van tevoren haar reddingsboeien had genoemd: de fragmenten.  Rosanne Hertzberger (Rotterdam, 1984) is microbioloog. In 2014 promoveerde ze aan de Universiteit van Amsterdam op het metabolisme van melkzuurbacteriën. Ze is vooral bekend als schrijver en NRC-columnist. Haar boek Ode aan de E-nummers, waarin ze de overtuiging bestrijdt dat natuurlijke producten gezonder zijn dan industriële voeding, leidde in april van dit jaar tot fel debat. In dezelfde maand kaartte Hertzberger in NRC het seksisme van Dumpert en GeenStijl aan. Haar column was de aanzet tot een advertentieboycot.  Hertzberger kwam niet weg met uitsluitend afstandelijke, rationele verhalen. Abbring vroeg de joodse microbioloog naar haar geloof, en wilde weten wat er mis was gegaan in Amerika, waar Hertzberger vanwege een ruzie met haar begeleiders haar onderzoek en werkplek voortijdig moest verlaten. En hoe het kon dat Hertzberger – net als haar opa, van wie er ook een fragment was over zijn tijd in vernietigingskamp Auschwitz – zo feitelijk antwoordde op persoonlijke vragen? Een bevredigend antwoord op die vragen kreeg de kijker niet. Hertzberger was zo nu en dan ontroerd, en vertelde over haar persoonlijk falen. Maar boven alles bleek ze een rationele wetenschapper.  Yasmina Aboutaleb schrijft deze week de tv-rubriek Zap.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",other
"Minister Jeroen Dijsselbloem neemt de conclusies van de Kamercommissie over, naar aanleiding van het rapport dat verscheen over belastingontwijking. De PvdA-minister wil meer toezicht op de trustsector en nieuwe wetgeving tegen belastingontwijking.",politics
"Bij het ongeval tussen twee auto's raakte twee personen gewond, zij zijn in een ambulance aan hun verwondingen geholpen.  De oorzaak van het ongeval in niet bekend.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Pabo-studenten van hogeschool Windesheim in Zwolle gaan in hun tweede studiejaar verplicht op buitenlandreis. Vierdejaars Ger Molenkamp (27) kon destijds kiezen tussen bestemmingen als New York, Zuid-Afrika, Polen en België. Hij vloog voor 1.200 euro naar New York. „We bezochten drie scholen, verder was het veel sightseeing. Heel gaaf, maar zonder New York was ik ook een goede leraar geworden.”  Voor dit artikel is gesproken met ruim vijftig studenten van verschillende opleidingen en onderwijsinstellingen. Alle universiteiten en hogescholen die op hun website geen complete informatie over extra studiekosten verschaffen, zijn verzocht een gespecificeerd overzicht op te sturen. Met instellingen die geen (complete) informatie verschaften is meerdere malen contact gezocht, alvorens te concluderen dat ze de informatie niet wilden geven.  Juffen en meesters moeten duidelijk op een schoolbord kunnen schrijven. Dit kost 14,50 euro, want ze hebben een speciaal pennensetje nodig „voor de ontwikkeling van een goed handschrift”, vertelt de opleidingsmanager van de Marnix Academie in Utrecht. De toekomstige leerkrachten kunnen de set kopen bij de boekhandel gelieerd aan de opleiding. Geen handschriftles, geen studiepunten, geen diploma.  „Aarde en Economie is een unieke combinatie”, meldt de site van de Vrije Universiteit (VU) Amsterdam. Studenten van deze opleiding moeten een „360-graden blik” ontwikkelen om „complexe vraagstukken aan te kunnen vliegen”. Daarom gaan zij ieder studiejaar op excursie in binnen- en buitenland. De kosten lopen op tot 550 euro: voor rekening van de student. Niet meegaan is geen optie, want aan de trips zijn studiepunten verbonden.  Hogescholen en universiteiten mogen hun studenten niet verplichten te betalen voor iets als pennensets, veldwerk of excursies. De Wet op het hoger onderwijs (uit 1992) verbiedt dit, want onderwijs moet toegankelijk zijn voor iedereen. Omdat niet alle hoger onderwijsinstellingen zich hieraan hielden, heeft voormalig minister Jet Bussemaker (Onderwijs, PvdA) hen er in 2015 nog eens nadrukkelijk per brief op gewezen.  Toch berekent bijna driekwart van de universiteiten en hogescholen nog altijd extra kosten door aan studenten, blijkt uit een inventarisatie onder alle bacheloropleidingen in Nederland.  Voor Anna van den Akker (24), pabo-student aan de Marnix Academie, begon het bij de pennenset van 14,50 euro. Daarna kwamen een abonnement op een ‘digitale leeromgeving’ en boeken met codes die noodzakelijk waren om online (oefen)tentamens te kunnen maken (1.600 euro), een account voor hogeschooltaal.nl (55 euro), cursussen voor rekentoetsen (75 euro) en een online lessysteem (35 euro). Zo betaalde ze bijna 1.800 euro extra om de pabo succesvol af te kunnen ronden.  Dat zij deze kosten volgens de wet niet hoeft te betalen, wist Van den Akker niet. Haar medestudenten ook niet. „Er is geen discussie over, iedereen betaalt”, zegt ze. „Maar eigenlijk is het wel raar. Ik betaal al 2.000 euro collegegeld per jaar.”  Gernand Ekkelenkamp, opleidingsmanager van de pabo aan de Marnix Academie, is op de hoogte van de regels. Maar „sommige pabo-toetsen zijn door het ministerie verplicht, dus willen wij studenten daarop voorbereiden”, zegt Ekkelenkamp. Het is volgens hem niet mogelijk de kosten die dat meebrengt te dekken met collegegeld of het geld dat de Academie krijgt van het ministerie. „En blijkbaar zijn de kosten niet dermate hoog dat studenten er een punt van maken.”  Blijkbaar zijn de kosten niet dermate hoog dat studenten er een punt van maken  Gernand Ekkelenkamp, opleidingsmanager pabo Marnix Academie  Welke kosten verhalen hogescholen en universiteiten precies op hun studenten? Dat blijkt ingewikkeld in kaart te brengen. Hoewel 26 hogescholen en vier universiteiten informatie over studiekosten op hun website tonen, is meer dan de helft daarvan niet specifiek. Negen hogescholen en één universiteit deelden de informatie na een telefonische aanvraag. Soms volledig, soms alleen de kosten van het eerste jaar of van slechts een paar faculteiten.  Volgens de site van de Hanzehogeschool in Groningen zijn studenten gemiddeld 700 euro kwijt aan „literatuur en excursies”, of ze nou bedrijfskunde of chemie studeren. Waar deze kosten precies voor zijn per opleiding, kan een persvoorlichter niet toelichten. Noch kan ze vertellen of excursies verplicht zijn. „Dit is alles wat ik kan geven. Ik vind dat deze informatie volledig is.”  De Erasmus Universiteit in Rotterdam deelt na vijf e-mails en meerdere telefoongesprekken mee dat „het antwoord op deze vraag van dermate grote omvang is, dat beantwoording hier ophoudt”.  Zes universiteiten beweren nooit extra kosten in rekening te brengen bij de student, wat bij navraag bij universiteitsraden en studenten niet altijd blijkt te kloppen. Zo moeten eerstejaarsstudenten economie aan de Universiteit Utrecht wel degelijk voor 65 euro een boek met een code aanschaffen om toegang te krijgen tot een computerprogramma. De universiteit zegt in een reactie „in gesprek te zijn met de bibliotheek”, waar studenten in de toekomst alle benodigde programma’s moeten kunnen gebruiken.  Studenten Civiele Techniek van de Hogeschool Rotterdam moeten 80 euro aftikken voor een herkansing als zij een veiligheidscertificaat niet in een keer halen.  Universiteiten en hogescholen mogen wel van studenten verwachten dat ze meegaan op zelf te betalen excursies of bepaalde leermiddelen aanschaffen, als ze een kosteloos alternatief bieden. Uit de rondvraag blijkt dat zo’n alternatief vaak ontbreekt, of dat studenten er niet van op de hoogte zijn.  Studenten van de Amsterdamse Gerrit Rietveld Academie gaan ieder jaar verplicht op excursie. Afgelopen jaar reisden ze naar Duitsland om tentoonstellingen te bezoeken. Ze betaalden 250 euro. Een gratis alternatief is er niet. „We hebben in al die jaren geen student gehad waarbij het een probleem was om te betalen”, zegt een medewerker van de studentenadministratie.  De opleiding Leisure Management aan NHL Stenden Hogeschool in Leeuwarden biedt een goedkopere optie voor een reis van tweedejaars studenten naar Disneyland Parijs (kosten: 330 euro) om te leren hoe een pretpark werkt. Studenten kunnen ook voor 14 euro een dag naar de Efteling om de bijbehorende drie studiepunten te verdienen. De hogeschool laat weten dat er daarnaast een gratis alternatief is (een werkstuk), waarover studenten in de colleges zouden worden geïnformeerd. Desgevraagd blijkt een aantal studenten deze mogelijkheid niet te kennen. „Hierover hebben we de communicatie verbeterd”, reageert een woordvoerder.  In een enkel geval mag een onderwijsinstelling van studenten geld vragen voor een verplicht onderdeel zonder een kosteloos alternatief te bieden. Dan moet uit de Onderwijs- en Examenregeling van een opleiding blijken waarom dat onderdeel onmisbaar is – wat uitzonderlijk is, zoals ex-minister Bussemaker schreef in haar brief uit 2015.  De Vrije Universiteit beroept zich op deze uitzondering voor het dure veldwerk dat studenten Aarde en Economie moeten doen. De VU laat in een reactie weten dat het diploma van de studenten zonder die veldervaring weinig waard zou zijn op de arbeidsmarkt.  Universiteiten kozen er zelf voor om bedrijven te worden die elkaar beconcurreren op studentenaantallen, schreef student Jasper Been in een opiniestuk in oktober 2017. „Zo holden ze hun eigen financiering uit.”  Er zijn ook manieren om studenten officieel nergens toe te verplichten, maar ze in de praktijk toch geen andere keus te bieden. De Akademie voor Kunst en Vormgeving (AKV) St. Joost, onderdeel van Avans Hogeschool, helpt studenten op weg aan het begin van hun studie. Bij de receptie kunnen zij voor 120 euro een doos met basismaterialen kopen. Een paar potten acrylverf, een set potloden en kwasten, wat kleine gereedschappen, een snijmat, Indische inkt, een gum, krijtjes en een doosje houtskool.  Het potje inkt is na een maand of drie op. Door de vellen papier raak je snel heen en ook de verf haalt het einde van het eerste jaar niet. Jessica Bacuna (21), inmiddels gediplomeerd illustrator, dacht dat de materialen aangevuld zouden worden, maar de rest van haar studietijd betaalde ze alle materiaalkosten zelf. Duizend euro per jaar was geen uitzondering.  Natuurlijk, je kunt je verf bij de Action halen en ook de Blokker verkoopt kwasten. Maar „je wordt erop afgerekend als je werkt met slecht materiaal”, zegt Kim Blekkenhorst (27), net afgestudeerd aan de Hogeschool voor de Kunsten Utrecht (HKU). Daarom koos zij voor duurdere merken.  Myriam Segers (26) geeft voor haar opleiding Vormgeving Communicatie aan de Groningse Academie Minerva zo’n 240 euro per jaar uit aan mooi papier „omdat je een lager cijfer krijgt als je je werk afdrukt op lelijk printpapier”. De Academie Minerva zegt dit niet te herkennen.  Sommige instellingen spelen de bal terug naar de studenten zelf. „Helaas passen plannen van ambitieuze studenten soms niet in een krappe portemonnee”, zegt een persvoorlichter van de HKU. „Je kunt ook iets creatiefs bedenken zonder hoge uitgaven”, aldus de woordvoerder van Avans Hogeschool. „En we informeren studenten vooraf dat ze 80 euro per maand kwijt zijn aan materiaal.”  Wie houdt de studiekosten in de gaten? De Onderwijsinspectie houdt enkel „signaalgestuurd” toezicht, zegt een woordvoerder. Maar een lijst met ruim 300 klachten die het Interstedelijk Studentenoverleg (ISO) afgelopen zomer naar de inspectie stuurde, leidde niet tot vervolgstappen.  „We hebben de klachten onderzocht en een aantal instellingen geattendeerd”, zegt een woordvoerder. Welke instellingen? En wat waren de overtredingen? Op die vragen blijft een antwoord uit. „Er zijn als gevolg van de ISO-meldingen geen attenderingen verzonden aan instellingen”, mailt dezelfde voorlichter een dag later. De betrokken instellingen is alleen om een reactie gevraagd. Daarna beoordeelde de inspectie acht klachten als gegrond. „Meestal ging het om onvoldoende heldere communicatie naar studenten”, aldus de woordvoerder.  De inspectie heeft niet gecontroleerd of scholen hun beleid hebben aangepast. „Het onderzoek is afgerond, we zijn weer back to business as usual. Als er veel dezelfde signalen zouden binnenkomen, zouden we eventueel weer een dergelijk onderzoek kunnen openen.” Maar, erkent de woordvoerder: „Studenten weten nog onvoldoende de weg als ze een probleem willen aankaarten.”  Deze aanpak schiet tekort, vindt Tariq Sewbaransingh, voorzitter van de Landelijke Studenten Vakbond (LSVb). „Want er komt misschien maar een klacht van één student binnen, maar die kan betrekking hebben op 30 of soms 150 anderen.” Zowel de LSVb als het ISO strijdt al bijna vijf jaar tegen onrechtmatige studiekosten. „Telkens als wij aan de bel trekken, stromen de klachten van studenten binnen”, zegt ISO-voorzitter Rhea van der Dong. „Maar daarna verslapt de aandacht steeds weer.”  De huidige minister van OCW Ingrid van Engelshoven (D66) volgt de lijn van haar voorganger: alleen als er veel klachten zijn, volgt actie van de inspectie. Het ministerie stelt dat studenten bij hun universiteit of hogeschool bezwaar kunnen maken tegen de opgelegde kosten. Als ze niet tevreden zijn met de uitkomst, kunnen ze in beroep gaan bij het College van Beroep voor het Hoger Onderwijs (CBHO). Dat behandelde in 2014 één beroep van een student van de Vrije Universiteit over doorberekende administratiekosten. De student werd in het gelijk gesteld.  Als studenten massaal protesteren bij hun eigen instelling, blijken zij een enkele keer geld terug te kunnen krijgen. Na aanhoudende klachten onderzocht de Hogeschool Rotterdam wat studenten betalen voor digitale leermiddelen, excursies en andere activiteiten. Accountancystudenten bleken ten onrechte 32,50 euro te hebben betaald voor een managementgame. Dat konden ze terugvragen.  En toen studenten van Avans Hogeschool bezwaar maakten tegen een betaalde digitale toets, stelde het bestuur een onderzoek in naar studiekosten. Daarna kregen gedupeerde studenten de mogelijkheid hun extra kosten te melden. Waren die onterecht én gemaakt na de brief van Bussemaker uit 2015, dan kregen ze hun geld terug.  „Onderwijsinstellingen passen zich niet aan, tot ze worden gedwongen,” concludeert ISO-voorzitter Van der Dong. En studenten klagen niet of onvoldoende, zegt ze. „Als student ga je ervan uit dat het klopt wat je instelling vertelt.”  Kosten die direct te maken hebben met het onderwijs en de tentamens die hogescholen en universiteiten aanbieden, mogen nooit doorberekend worden aan studenten. Kosten voor studiemateriaal in de breedste zin van het woord – van online licenties tot excursies – mogen alleen aan studenten worden doorberekend als er ook een kosteloos alternatief bestaat. Dat moet bovendien van tevoren én duidelijk gecommuniceerd worden. Is dit niet het geval, of is het alternatief niet gelijkwaardig aan het originele onderdeel, dan overtreedt een onderwijsinstelling de wet.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",business
"DEN BOSCH - Een vrachtwagen is in de brand gevlogen na een botsing met een pijlwagen op de A2 bij Den Bosch. De chauffeur zou zwaargewond zijn geraakt. Volgens de VerkeersInformatieDienst is de weg richting Utrecht volledig gesloten ter hoogte van knooppunt Empel.  In de andere richting is de hoofdrijbaan dicht en wordt het verkeer via de parallelrijbaan geleid. De VerkeersInformatieDienst (VID) laat weten dat de weg waarschijnlijk nog uren dicht zal blijven. De VID raadt doorgaand verkeer aan de A2 vanuit Den Bosch naar Utrecht zoveel mogelijk te mijden. Het advies is om om te rijden via de A59 richting Waalwijk.  Hulpverlening, berging en schadeherstel duurt waarschijnlijk tot morgenochtend vroeg. Het is nog onduidelijk of het ongeluk effect zal hebben op de ochtendspits.  Het ongeluk gebeurde op een plek waar werkwegzaamheden waren. Er zijn brandweerwagens van drie verschillende korpsen opgeroepen om hulp te verlenen. Ook is er een traumahelikopter geland.",entertainment
"Een jongeman uit Mechelen die eerder dit jaar een 12-jarige wurgde tot die bewusteloos raakte en hem nadien in het kanaal gooide, riskeert een celstraf van 14 maanden en 800 euro boete. De advocaat van beklaagde Yannick G. vroeg de vrijspraak. ""Het slachtoffer deed vrijwillig mee aan de zogenaamde 'flauwval challenge'.  De feiten speelden zich af in juni van dit jaar in Emblem, een deelgemeente van Ranst. Op videobeelden -de dader en zijn minderjarige kompanen filmden het voorval en verspreidden de beelden via sociale media- was te zien hoe het slachtoffer in het nauw werd gedreven tegen een boom, waarna twee gasten de bloedtoevoer naar zijn hersenen afsneden door zijn halsslagaders dicht te drukken. De jongen viel flauw. ""Die laten we liggen en we zijn weg"", zei een van de daders.  De jongen kwam uiteindelijk weer bij en was duidelijk de kluts kwijt. Nog voor hij helemaal bij zijn positieven was, kreeg hij opnieuw een klap op het hoofd. Hij barstte daarna in tranen uit. Nadien werd hij door de pesters nog in het Netekanaal gegooid.  De twee minderjarigen werden na de feiten in een gesloten instelling geplaatst door de jeugdrechter in Mechelen en staan nu nog altijd onder zijn toezicht. Yannick G. is nog altijd aangehouden, maar wilde niet naar de rechtbank komen. Voor hem werden een celstraf van veertien maanden - eventueel met probatie-uitstel - en 800 euro boete geëist voor onmenselijke behandeling en slagen aan een minderjarige. De verdediging vraagt de vrijspraak.  ""Het slachtoffer wilde de 'flauwval-challenge' doen. Mijn cliënt geeft toe dat hij hem even tegen de borst heeft geduwd, maar hij wist niet dat een van de minderjarigen het slachtoffer vervolgens bij de keel zou grijpen. Toen die jongen het slachtoffer nog een derde maal aan de challenge wilde onderwerpen, hield mijn cliënt hem tegen, want hij zag dat het slachtoffer niet meer wilde"", pleitte meester Katrien Robberechts.  Ze voerde voorts aan dat het slachtoffer nog eerst naar huis was gegaan om zijn zwembroek aan te doen, voordat ze naar het Netekanaal waren gegaan. ""Zou hij teruggaan naar die jongens, als hij echt gepest was geworden of voor zijn leven had gevreesd? Hij had ook gevraagd of ze eerst zijn schoenen wilden uitdoen, voordat hij in het water werd gegooid. Volgens mijn cliënt was het om te spelen"", aldus de verdediging.  ""Om te spelen? Ik zie op die beelden toch iets anders. Misschien ging hij wel terug naar het kanaal door groepsdruk, of omdat hij schrik had voor wat er zou gebeuren als hij niet kwam opdagen. Die jongen durfde zes dagen niet naar school te gaan. Hij is intussen ook van school veranderd, omdat hij werd uitgelachen. Iedereen heeft die beelden gezien en ze zullen hem blijven achtervolgen. De beklaagde verbloemt de feiten in plaats van zijn verantwoordelijkheid op te nemen"", stelde advocaat Tim Smet, namens het slachtoffer en zijn vader, die beiden een schadevergoeding vragen.",entertainment
"OOSTERHOUT - Een 18-jarige man die pas sinds kort zijn rijbewijs heeft, moest die in de nacht van zaterdag op zondag meteen inleveren. Hij werd betrapt terwijl hij met zijn auto over de Oude Veerseweg in Oosterhout raasde.  De man uit Oosterhout reed met een snelheid van 161 kilometer per uur, laat de politie weten. Op de Oude Veerseweg geldt een maximumsnelheid van 80 kilometer per uur.",entertainment
"De Nederlanders zijn de grootste luiwammesen van Europa. Of juist een van Europa's efficiëntste volkeren: het ligt er maar net aan door welke bril je kijkt. Vergeleken met andere landen hebben Nederlanders relatief vaak werk, maar tegelijkertijd werken we bijna het minste aantal arbeidsuren bij elkaar van heel Europa, blijkt uit nieuwe CBS-cijfers.  Door:Jonathan Witteman30 augustus 2017, 02:00  Alleen Spanjaarden, Kroaten, Grieken en Italianen maken minder uren, maar dit komt doordat de werkloosheid in die landen veel hoger is dan hier. De inwoners van die landen die wel een baan hebben, werken gemiddeld veel meer uren dan de gemiddelde Nederlander met betaald werk.  Van de 12,8 miljoen Nederlanders tussen de 15 en 75 jaar had in 2016 gemiddeld 65,8 procent een baan, blijkt uit dinsdag gepubliceerde CBS-cijfers. Dat zijn grofweg zeven op de tien mannen en zes op de tien vrouwen. Daarmee scoort Nederland hoog in Europa: alleen in Zweden, Duitsland en Estland is de arbeidsparticipatie hoger. Nederlandse mannen staan wat dat betreft zelfs op nummer 1 in Europa, Nederlandse vrouwen zijn iets gemiddelder.  Maar het CBS heeft nu voor het eerst becijferd hoeveel uren alle Nederlandse 15- tot 75-jarigen bij elkaar opgeteld werken. 'Het daadwerkelijke aantal gewerkte uren is in Nederland heel laag in vergelijking met de rest van Europa', concludeert CBS-hoofdeconoom Peter Hein van Mulligen. 'Nederlanders werken zoals bekend graag in deeltijd, maar daar staat tegenover dat de arbeidsdeelname heel hoog is. Maar uit de nieuwe cijfers blijkt dat de hoge arbeidsdeelname de korte werkweken niet compenseert.'  Hier staat tegenover dat Nederlanders tijdens hun werkuren relatief veel presteren, ziet Van Mulligen.  'De arbeidsproductiviteit ligt op een hoog niveau, dus Nederlanders kunnen het zich permitteren zo weinig te werken'  'De arbeidsproductiviteit ligt op een hoog niveau, dus Nederlanders kunnen het zich permitteren zo weinig te werken. Maar we hebben ook te maken met vergrijzing, waardoor er steeds meer niet-werkenden tegenover elke werkende Nederlander staan. Het verhogen van de pensioenleeftijd is een manier om dit op te lossen, maar het lage aantal gewerkte uren laat zien dat er ook rek zit in het beschikbare arbeidsaanbod.'  Dit blijkt ook uit een andere noviteit van het CBS: voor het eerst hebben de statistici berekend hoeveel voltijdbanen Nederlanders zouden kunnen vullen met alle uren die ze meer zouden willen werken. Daarbij gaat het niet alleen om werklozen die een baan zoeken, maar ook om deeltijdwerkers die graag meer uren zouden willen draaien. Het CBS kwam tot 732 duizend voltijdbanen, ruim meer dan de 413 duizend werklozen die Nederland volgens de laatste cijfers telt.  Twee weken geleden kwam het CBS al met cijfers over het grote reservoir aan onbenutte werkkrachten in Nederland. Ruim 1,3 miljoen Nederlanders zouden graag (meer) willen werken, bleek toen, onder wie 460 duizend deeltijdwerkers.  Nederlanders die juist minder willen werken zijn er trouwens ook volop, blijkt uit CBS-enquêtes: 634 duizend, oftewel 1 op de 13 werkzame Nederlanders. Hun aantal stijgt onder invloed van de bloeiende economie: in 2013 ging het nog om 524 duizend Nederlanders.",business
"Het Rotterdamse Erasmus MC heeft een nieuwe doorbloedingsmachine waarmee longen die eigenlijk ongeschikt waren voor transplantatie alsnog gebruikt kunnen worden.  Het ziekenhuis verwacht met deze nieuwe techniek per jaar 35 procent meer patiënten die op de wachtlijst voor longtransplantatie staan, te kunnen helpen, meldt het Erasmus MC donderdag.  In Nederland wachten ongeveer 170 mensen op nieuwe longen. Er komen te weinig longen beschikbaar voor donatie. Ook blijkt dat veel longen die wel beschikbaar komen alsnog niet geschikt zijn.  Met de nieuwe doorbloedingsmachine, verwacht het Erasmus MC het aantal longtransplantaties met ruim een derde te kunnen verhogen.  ""Wij verwachten dat donorlongen die in eerste instantie ongeschikt waren voor donatie, in ongeveer 75 procent van de gevallen alsnog te gebruiken zijn"", zegt longarts Rogier Hoek.  Wat doet die nieuwe machine dan precies? Zodra iemand longen heeft gedoneerd worden deze gespoeld. Daarna worden ze direct van zuurstof voorzien en zijn ze geschikt voor transplantatie naar een ander lichaam.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",business
"Volgens boswachter Abe van ’t Wout is het in het Amsterdamse Bos op dit moment ‘een soort mikado’. De doorgaande weg is afgesloten omdat er meerdere bomen zijn omgewaaid. In totaal zijn er volgens van ’t Wout zeker twintig tot dertig grote bomen geveld door de storm.  18 januari 2018, 11:37  Langs de Amstel heeft een Foodorakoerier een steigerpijp op zijn hoofd gekregen. De brandweer en de ambulance zijn ter plaatse. De steiger waar de pijp vandaan komt, wordt verwijderd.  De wind boven de Noordzee is inmiddels afgenomen, maar op het land woedt de storm voort. Dat meldt het KNMI.  Het stormgebied trekt de komende uren richting het oosten van het land. Inwoners krijgen dan ook te maken met zware windstoten. In de provincies Noord-Holland, Zuid-Holland, Utrecht, Flevoland, Gelderland, Overijssel en het IJsselmeergebied is code rood van kracht met windstoten tot wel 130 km per uur en lokaal 140 km.  In de overige gebieden geldt code oranje met een windkracht van 100-120 km per uur. In de tweede helft van de middag neemt de wind sterk af.  18 januari 2018, 11:31  Op Beursplein 5 werd de beursvloer uit voorzorg ontruimd, nadat een dakplaat ter grote van twee A4'tjes naar beneden was gekomen. Beursuitbater Euronext benadrukte dat het ontruimen van de vloer geen effect heeft op de handel op de beurs.  18 januari 2018, 11:29  Ook op het Hendrik Jonkerplein, bij de Westelijke Eilanden is een boom omgevallen.  Het vliegverkeer van en naar Schiphol is stilgelegd door de westerstorm. Het is niet duidelijk hoe lang dit gaat duren, liet een woordvoerder weten.  Veel vluchten zijn eerder op de ochtend uitgeweken naar andere vliegvelden, zoals Brussel. Ook moesten volgens de zegsman enkele vliegtuigen een doorstart maken, omdat ze door de harde wind niet konden landen.  Tot nu toe zijn 260 vluchten geannuleerd. Het gaat vooral om vluchten van en naar Europese bestemmingen.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Sonargeluiden van schepen beïnvloeden het gedrag van walvisachtigen, zo blijkt uit een nieuwe studie.  Als walvissen zich in de buurt bevinden bij schepen of helikopters die sonargeluiden uitstoten, duiken de dieren naar grote dieptes. Ook duren de duiken van walvisachtigen langer als ze in de buurt van een sonar zijn geweest.  De wetenschappers kwamen tot hun ontdekking door zestien dolfijnen van Cuvier te volgen voor de kust van Los Angeles. Deze walvisachtigen werden 88 dagen lang geobserveerd in een gebied waar veel oefeningen worden gehouden door de Amerikaanse marine.  De onderzoekers brachten het gedrag van de walvisachtigen in kaart als er geen oefeningen werden gehouden, maar ook als de rust van de dieren wel werd verstoord door sonargeluiden van onderzeeërs, schepen of helikopters .  Uit het onderzoek blijkt dat de dolfijnen van Cuvier veel vaker de dieptes van de oceanen opzoeken als ze worden geconfronteerd met sonars. Eén van de dieren maakte zelfs een duik van bijna een uur. Zo'n lange duik is nog nooit eerder waargenomen bij de walvisachtigen.  Mogelijk lopen walvisachtigen gezondheidsrisico’s door de manier waarop ze reageren op sonargeluiden, zo meldt nieuwssite Phys.org.  Sommige wetenschappers vermoeden dat een te lang verblijf op grote diepte bij walvissen net als bij mensen kan leiden tot decompressieziekte, een aandoening waarbij er belletjes ontstaan in de bloedvaten. Daardoor kunnen de dieren in theorie buiten bewustzijn raken tijdens of vlak na een duik.",other
"pagina 14 - 15  Colombo.  Op Sri Lanka is een vakantievierende Britse journalist doodgebeten door een krokodil. Dat heeft zijn werkgever Financial Times bekendgemaakt. Het lichaam van Paul McClean (24), die aan het surfen was, is door Srilankese vissers gevonden in een rivier die uitmondt in de baai van Arugam. Hij was volgens ooggetuigen zijn handen aan het wassen, toen de krokodil aanviel. Hij had vergeefs om hulp geroepen naar mede-surfers. (BBC)",entertainment
"Zondag, 24 december 2017 om 11:45  Emmanuel Eboué was zes jaar lang de rechtsback van Arsenal, bereikte de finale van de Champions League, speelde twee WK’s en stond ook nog jarenlang onder contract bij Galatasaray. Hij verdiende miljoenen en genoot, maar tegenwoordig lacht het leven hem minder toe, want de 34-jarige Eboué is gescheiden, heeft straks mogelijk geen onderdak meer en heeft zijn kinderen sinds juni niet meer gezien. In een interview met de Daily Mirror en Daily Mail doet de Ivoriaan zijn verhaal.  Eboué erkent dat hij soms zelfmoordneigingen heeft (gehad): “Ik wil dat God mij helpt. Alleen hij kan mij van deze gedachten afhouden. Het doet mij veel pijn dat ik mijn kinderen niet kan zien. Eerder belden ze nog, maar nu is er totaal geen contact meer. Ik lijd zonder hen.” Eboué trouwde in oktober 2004 met de Luikse Aurélie en kreeg met haar drie kinderen: Clara (14), Maeva (12) en Mathis (9). Ze zijn inmiddels uit elkaar. Eboué kan zijn huis in de Londense borough Enfield niet meer betalen en een rechter heeft bepaald dat het pand drie weken geleden al op naam had moeten worden gezet van Aurélie, die de woonruimte wil verhuren. Eboué weigert vooralsnog mee te werken omdat hij anders dakloos raakt.  Als de 78-voudig international niet snel bij de notaris langsgaat om de papieren in orde te maken, dan zal de rechter dat binnenkort voor hem doen. “En ik heb zelf het geld niet meer om een advocaat in de arm te nemen... Ik zit nu nog in het huis, maar ben bang. Want ik weet niet wanneer de politie komt binnenvallen. Soms doe ik de lampen uit zodat mensen niet weten dat ik binnen ben. Ik blokkeer de deur met allerlei spullen. Mijn eigen huis… ik heb er moeite voor gedaan om dit huis ooit te kopen en nu ben ik bang. Ik ga mijn kleding of de andere dingen die ik heb niet verkopen. Ik blijf vechten tot het einde, want het is niet eerlijk”, reageert Eboué, die eraan toevoegt dat hij de financiën altijd aan zijn vrouw heeft overgelaten.  De oud-verdediger erkent dat dat misschien wat ‘naïef’ was en vertelt verder te zijn benadeeld door adviseurs die claimden hem te willen helpen om zijn financiële situatie op orde te brengen. Aan die mensen is Eboué naar eigen zeggen veel geld kwijtgeraakt. “Als ik terugkijk, dan zeg ik: ‘Emmanuel, je bent naïef geweest, waarom heb je er niet eerder zo over nagedacht?’ Maar het is moeilijk, heel, heel moeilijk. Het geld dat ik verdiende, stuurde ik namelijk gewoon door naar mijn vrouw voor onze kinderen. In Turkije verdiende ik acht miljoen euro en zeven miljoen stuurde ik dan naar huis. Wat ze ook aan mij vroeg, ik zette mijn handtekening wel. Ze is toch mijn vrouw.” De ‘adviseurs’ over wie Eboué het heeft, probeerden hem te ‘helpen’ na zijn schorsing door de FIFA.  De wereldvoetbalbond legde Eboué in maart 2016 een schorsing voor één jaar op omdat hij zijn voormalige zaakwaarnemer Sébastien Boisseau nog geld schuldig was. Hoeveel is niet duidelijk. Sunderland liet vervolgens via de officiële kanalen weten het contract met de speler te willen ontbinden. “De problemen met de FIFA ontstonden door mensen die mij adviseerden. Mensen die zich om mij hadden moeten bekommeren, maar die dat niet deden...” Eboué ging in die maanden sowieso al door een diep dal omdat opa Amadou Bertin in oktober 2016 aan de gevolgen van prostaatkanker overleed. Later overleed broer N’Dri Serge na een verkeersongeluk. Eboué zegt tegenwoordig bij weinig mensen meer terecht te kunnen. Bij wie de deur voor hem wel altijd openstaat, is vertrouwelinge en ‘zuster’ Yasmine Razak.  Als Eboué het in zijn eigen huis niet meer trekt, brengt hij de nacht door op een matras in de woonkamer van het huis van Yasmine. “Ik noem haar huis ‘de bunker’. Daar kan ik schuilen. Ze heeft kinderen. Ik wil hen niet lastigvallen, dus daarom slaap ik op de vloer.” Eboué zet in haar echter niet graag de televisie aan, want als hij voetbal kijkt en bijvoorbeeld Thierry Henry ziet analyseren, dan doet hem dat pijn: “Als ik Thierry zie, dan ben ik gelukkig voor hem, maar dan schaam ik mij voor mijn eigen situatie. Als ik oude vrienden op tv zie met wie of tégen wie ik gespeeld heb, dan zeg ik stilletjes tegen mijzelf: ‘daar had ik ook moeten staan’. Het is daardoor moeilijk om naar die jongens te kijken.” Eboué vervolg zijn relaas door te stellen dat hij de kerstdagen alleen doorbrengt; hij heeft zijn kinderen al maanden niet meer gezien. Het doet hem pijn, maar Eboué verzekert strijdvaardig te blijven.  “Iedere dag was ik mijn broeken, kleren, alles. Want geld voor een wasmachine heb ik niet. Mijn handen zijn stevig geworden, alsof ik dagen op een boerderij heb gewerkt. Ik bedank mijn grootmoeder omdat zij mij heeft geleerd hoe te wassen, koken en schoonmaken. Ik bedank ook God. Ik heb een leven. Maar ik heb niet gewild wat mij allemaal is overkomen, dit wens ik niemand toe.” Eboué, die ook nog voor ASEC Mimosas, Beveren en het Cypriotische Türk Ocagi Limassol speelde, hoopt dat hij op een dag zijn rentree kan maken in de voetballerij. Als dat als speler niet meer mogelijk is, dan zou hij graag samenwerken met zijn oude ploegmakkers van Arsenal of aan de slag gaan bij spelersvakbond PFA. “Ik ben blij met alle hulp die ik krijg, maar als mijn oude club mij wil helpen, dan zou ik nog gelukkiger zijn. Misschien kan ik iets met de jeugd gaan doen?”  “De fans van Arsenal houden nog steeds van mij, dat weet ik zeker. Ik had eerder nog weleens contact met Arsène Wenger, maar ik ben mijn telefoon met al mijn contacten kwijtgeraakt, dus ik heb met niemand van Arsenal contact meer”, zo vervolgt Eboué zijn relaas in de tabloids. “De spelersvakbond heeft mij geholpen toen ik problemen had met mijn zaakwaarnemer. Als ze mij een baan aanbieden, dan zou dat fantastisch zijn, dan hoeft het niet eens zo’n grote, heel grote job te zijn. De manier waarop ik vroeger door mensen ben geholpen om de top te bereiken, zo wil ik de nieuwe generatie op mijn beurt ook helpen. Het zou moeilijk zijn omdat ik nog altijd denk dat ik kan spelen en ik ook wil doorgaan met voetballen. Dus als ik als coach op het veld kom te staan, zie ik mijn oude maten misschien weer. Ik zou mij dan even schamen, maar dat gevoel gaat wel weer voorbij.”  Denk jij dat Emmanuel Eboué in de toekomst een baan krijgt bij Arsenal?  Hmm.. vond hem altijd wel een leuke voetballer, maar weet eerlijk gezegd niet of ik hem een team zie coachen of iets dergelijks. Vind het alleen wel raar dat zijn vrouw het huis krijgt/wil verhuren. Heeft hij niks meer in te brengen dan?  Hij verdiende tot een paar jaar terug 8 miljoen netto en stuurde 7 miljoen naar zijn vrouw en bleef met 1 miljoen achter. Sorry dat ik totaal 0% medelijden met deze man heb, want het is tenslotte kerst, maar ga naar een uitzendbureau en ga lekker werken. Welcome to the real world zou ik maar zeggen.  Ik werk al jaren in de hulpverlening en heb mensen meegemaakt die topbanen hadden, die op dit moment bij de voedselbank lopen door vekeerde investeringen, diepe dal (depressie, burn out door omstandigheden). Het kan de beste overkomen. Vind jou reactie aardig kort door de bocht. Hoop dat hij snel boven op komt en dat hij de draad weer op kan pakken.  Ik kan het niet meer met je eens zijn. Je vader de belastingformulieren in laten vullen is niet handig, maar 90 procent van je geld rechtstreeks doorsturen is alleen voor speciale gevallen weggelegd. Hij is zichzelf gewoon te dom af geweest en moet nu smeken om een baantje.  Tja, heb je in ieder geval de les geleerd dat je altijd zelf je geld moet beheren. Pijnlijk verhaal wel dit. Goede speler geweest, veel geld verdiend en dan failliet gaan op een scheiding en ook nog voor een jaar worden geschorst omdat je je zaakwaarnemer niet meer kan betalen. Ik neem aan dat Arsenal hem nog wel uit de brand gaat helpen.  Dit klinkt natuurlijk allemaal heel zielig, maar het zal echt niet zomaar komen dat hij zijn eigen kinderen al zoveel maanden niet meer ziet. Hij zal wel iets op zijn kerfstok hebben dan. Lijkt me geen lieverdje!  In mijn ogen is dit een groot probleem wat te weinig wordt aangekaart. Heel veel mannen met kinderen gaan mentaal en financieel helemaal kapot aan sommige vrouwen met wie ze kinderen hebben! Heb zelf ook een aantal vrienden wiens kinderen gekaapt zijn door de moeder, terwijl het gewoon hele fatsoenlijke mannen zijn! Dit is een probleem wat echt onderschat word en misschien wel groter is dan het metoo gebeuren. Moet wel zeggen dat eboue financieel niet de beste keuzes heeft gemaakt maar iedere vader heeft het recht om tijd door te brengen met zijn kinderen! Hoop dat Emanuel er warmpjes bij zit met keest, bij mij is hij welkom!  Het probleem dat je aankaart komt van twee kanten, hoor. Veel gescheiden ouders vechten elkaar de tent uit. Verder zou ik de uitspraak dat elke vader het recht heeft om tijd met zijn kinderen door te brengen willen omdraaien tot elk kind heeft het recht om tijd met zijn vader (en zijn moeder) door te brengen. Het hele punt is dat dit soort beslissingen in het belang van de kinderen genomen zou moeten worden en niet in het belang van de vader of de moeder.  Door dit een probleem te maken van gemene moeders die arme vaders kapot maken, werk je het probleem alleen maar in de hand. Mannen zijn hierin vaak net zo vaak fout als vrouwen. Ik ken in ieder geval genoeg voorbeelden.  De voorbeelden van topvoetballers die na hun carriere in de goot belanden zijn legio. Bayern gaf Gerd Müller ook een functie binnen de club om hem er bovenop te helpen. Het moet niet zo moeilijk zijn voor Arsenal om hem te helpen.een functie als ambassadeur van de club te dienen,zoals scout,evenementenbegeleider,ontvangen van sponsors oid moet toch kunnen?  Wat een sneu verhaal zeg voor Eboué. Zijn ex vrouw lijkt me verschrikkelijk die alleen maar voor het geld bij hem was en hem vervolgens kaal heeft geplukt. Emmanuel Eboué is zelf ook niet slim geweest in zijn handelen natuurlijk, maar dit verdient niemand. Zou mooi zijn als Arsenal hem een baantje zou geven als jeugdtrainer dat hij weer structuur in zijn leven krijgt en hij in ieder geval wat geld krijgt om boodschappen etc te kunnen doen.  Het lijkt mij inmiddels wel tijd voor elke profclub of zaakwaarnemer om een financieel adviseur in dienst te nemen tbv de spelers. Wij kunnen allemaal roepen dat het toch simpel is om na je carriere goed te leven als je altijd veel geld verdiend hebt maar er spelen zo veel dingen meer. Je bent 18/20 en gaat ineens veel geld verdienen, vaak zijn de ouders het niet gewend dus die weten niet hoe je er mee om moet gaan dus naar wie kijk je? Teamgenoten die na de training bij wijze van spreke naar de lamborghini dealer rijden omdat ze nog geen witte hebben. Geld vloeit als water, zowel naar binnen als buiten. Het lijkt mij een lastige wereld om in op te groeien. Vooral de spelers die snel naar het buitenland gaan zitten vaak wel heel erg op een eiland en maken daardoor gemakkelijker onhandige keuzes.  Die ex van hem is trouwens ook een koude. Zo te horen heeft ze dus bijna zijn volledig vermogen overgenomen en nu hij kaalgeplukt is vind ze het tijd om aan zijn bezit geld te verdienen. Je hebt zijn kinderen, zijn geld en zo te horen zijn ballen.. moet hij nou echt helemaal kapot of kan je uit respect voor de vader van je kinderen misschien even op de rem trappen?  Hmm ja ze is heel hard. Alleen ze is bij hem weggegaan omdat hij vreemd ging en tijdens een van die affaires HIV heeft opgelopen. Denk dat zij dit ook gedeeltelijk uit rancune doet. Wat dan niet héél gek is toch?!  Ik lees net op de officiële pagina van Hasan Sas (oud voetballer van Galatasaray en de assistent van Fatih Terim toen eboue bij gala speelde) dat hij eboue niet is vergeten en hem gaat proberen te helpen🙏.  Dat was precies wat ik ook dacht na het lezen van dit artikel. Er zal vast een reden zijn waarom die vrouw is gescheiden en waarom Eboue zijn kinderen niet meer ziet. Het is natuurlijk een zeer treurig verhaal, maar je krijgt nu alleen zijn kant van het verhaal te horen.  Emmanuel Eboué was zes jaar lang de rechtsback van Arsenal, bereikte de finale van de Champions League, speelde twee WK’s en stond ook nog jarenlang onder contract bij Galatasaray. Hij verdiende...Lees verder",entertainment
"Woensdag, 24 januari 2018 om 17:10  Nederland werd woensdag bij de loting van de Nations League gekoppeld aan Frankrijk en Duitsland. Velen zien de groep als 'poule des doods' en Joachim Löw, bondscoach van Duitsland, beaamt dat het een pittige kluif wordt om de andere twee landen te verslaan. De oefenmeester kijkt echter ook uit naar de confrontaties met de buurlanden, aangezien hij hoopte op een sterke poule.  ""Eindelijk eens geen geluk, godzijdank"", citeert Kicker de keuzeheer. ""Dit is erg interessant. Nederland en Frankrijk zijn buurlanden met een lange voetbalgeschiedenis en voetbalcultuur. Voor de fans, maar voor ons allemaal zijn dit interessante wedstrijden."" Als Löw gevraagd wordt hoe goed Nederland tegenwoordig is, antwoordt de bondscoach: ""Nederland heeft natuurlijk altijd wereldspelers gehad.""  ""Om in Amsterdam of Rotterdam te spelen, is voor ons altijd waanzinnig interessant. Deze burenruzies. Maar de laatste twee, drie, vier jaar zijn ze niet zo succesvol. In 2014 stonden ze nog in de halve finale van het WK, maar hebben via penalty's verloren. Ze zijn door een diep dal gegaan, maar we zouden allemaal blij zijn als ze zich weer weten te plaatsen voor een toernooi. Het is nog steeds een land dat grote spelers voortbrengt.""  Löw is enthousiast over de Nations League, de nieuwe competitie die kan worden gezien als de vervanger van de oefeninterlands: ""Ik zie de komst van de Nations League als iets positiefs. Het is nieuw en het belangrijkste is dat er niet meer interlands bijkomen. De duels komen in plaats van oefenduels. Spelers worden niet extra belast. Wedstrijden op hoog niveau en ook nog onder weerstand… Ik juich dit toe.""  Verwacht jij dat Nederland kans maakt op een goed resultaat tegen Frankrijk en Duitsland?  ""eindelijk eens geen geluk, godzijdank"" Leuke opmerking, zou die sarcastisch zijn? Ik denk dat we over het algemeen er niet zo heel veel last van gaan hebben en eigenlijk gewoon geluk hebben dat we hun geloot hebben.  Frankrijk en Duitsland gaan zichzelf natuurlijk gewoon direct plaatsen waardoor wij alsnog doorgaan in de Nations league, maar ergens heb ik gewoon goede hoop en dat we ons direct gaan plaatsen.  Het is inderdaad niet ongunstig. Als je je gewoon via de kwalificatie plaatst maakt het allemaal niet zoveel uit, anders heb je een grote kans dat Duitsland en/of Frankrijk dat wel doen en jij dus de ticket voor de play-offs krijgt. En dan heb je nog die hele, hele kleine kans dat je zelf gewoon de poule wint, want zeg nooit nooit. We maken zeker kans.  Vanaf nu gaan we ook echt een kwalificatie in met de nieuwe generatie. Geen Robben, Sneijder (die gaat niet meer opgeroepen worden) of v. Persie meer (die zie ik ook niet meer opgeroepen worden of in ieder geval spelen zolang Dost het goed blijft doen).  Nou hoop ik wel dat onze loting wat betreft de reguliere kwalificatie meevalt...  Zul je zien dat we in onze loting ook Duitsland en Frankrijk trekken, zou niet al te best zijn.. Wat de oude garde betreft nog een afscheidswedstrijd en inderdaad hup beginnen aan de nieuwe generatie!  En met de nieuwe generatie moeten we gewoon even een ploeg om Dost heen bouwen zoals ze bij Sporting doen, je ziet wel wat er gebeurt hoeft maar per ongeluk een bal goed te vallen bij Dost en het is een goal.  Huh? Alleen de winnaar van de poule kwalificeert zich direct en nummer laatst degradeert naar een divisie lager. Hoe kunnen Frankrijk én Duitsland zich dan direct kwalificeren via de Nations League? Nederland zal zich via de reguliere kwalificatiereeks moeten kwalificeren. Deze poule is volstrekt kansloos.  Langzaam komt Nederland weer terug. Inmiddels hebben we hele goede verdedigers en ook best wel aardige middenvelders. Alleen aanvallend mag er nog wel wat talent doorbreken zoals een Kluivert.  Aangezien er toch niet zoveel op het spel staat, worden dit aardige wedstrijden, goede leermomenten voor het nieuwe Oranje en hopelijk ook momenten waarin de spelers zullen groeien. De kwalificatie na de nation league zal stukken makkelijker zijn dus dan moet het nieuwe elftal er pas echt staan.  Prima loting ! Natuurlijk weinig kans op winst. Maar heel wat beter dit dan oefenwedstrijden waar niks op het spel staat. Kwalificatie voor het EK zal in de normale kwalificatie wedstrijden moeten worden afgedwongen.  Je moet inloggen om te reageren. Heb je nog geen account? Dan kun je je gratis registreren.Inloggen  Nederland werd woensdag bij de loting van de Nations League gekoppeld aan Frankrijk en Duitsland. Velen zien de groep als 'poule des doods' en Joachim Löw, bondscoach van Duitsland, beaamt dat...Lees verder",entertainment
"Donderdag, 24 augustus 2017 om 10:28  Voor PSV dreigt een hectisch slot van de transferperiode. Onder anderen Luuk de Jong en Santiago Arias zouden hun zinnen hebben gezet op een vertrek uit het Philips Stadion, terwijl algemeen directeur Toon Gerbrands aangeeft dat de Eindhovense club ook nog altijd op zoek is naar defensieve versterkingen.  De beleidsbepaler verzekert in gesprek met het Eindhovens Dagblad dat PSV deze maand 'hoe dan ook' nog een linkervleugelverdediger zal aantrekken. ""Wij richten alle energie altijd op plan-A. En lukt dat niet, dan schakelen we naar het volgende plan"", wordt hij geciteerd. De naam van Douglas Santos van Hamburger SV zou bovenaan het verlanglijstje van PSV staan, maar Gerbrands weigert dat te bevestigen. De Braziliaan moet de opvolger van de naar Eintracht Frankfurt vertrokken Jetro Willems worden.  Voor De Jong en Arias mikt PSV naar verluidt op een transfersom van respectievelijk acht en vijftien miljoen euro. Verder bestaat ook de kans dat Jeroen Zoet de Eredivisionist nog voor het einde van deze maand zal verlaten. De doelman staat volgens diverse nationale en internationale media in de nadrukkelijke belangstelling van Crystal Palace, maar Gerbrands benadrukt dat de Engelse club zich nog niet officieel heeft gemeld in Eindhoven.  Zeker de hoofdprijs vragen voor iedereen, maar het vervangen gaat het lastigste worden. Mocht vertrekken nog een keeper huren, zodat je volgend jaar niet zit met 3 keepers die eigenlijk in de basis willen spelen. Als arias vertrekt zal wel meteen een vervanger worden gehaald. Gezien de PSV directie verwachtte dat hij de eerste zou zijn die een stap zou maken hebben ze vast al iemand op het oog. Ook kijken of er nog een spits is die aangetrokken kan worden, want Locadia valt weer flink tegen en Lammers moet gewoon zijn minuten maken in Jong PSV.  Met Pereiro naar het middenveld zie ik ook liever een buitenspeler komen dan een spits, maar volgens mij houden ze zich daar helemaal niet mee bezig. Verdediging heeft prioriteit, maar een linksback beloven is wel het minimale. Ik hoop op meer. Sowieso is 3 backs weinig, aangezien er in jong PSV niks loopt. Centrale verdedigers kun je wel uit Jong PSV pakken. Ook al gaat Arias niet weg, het zou niet slecht zijn om vast een talent voor op de back positie er bij te kopen als 4e back.  Het sterkste team wordt niet kampioen. De kampioen wordt bepaald door europeese verplichtingen (= punten verspelen tegen kleine clubs), langdurige blessures en op het juiste moment pieken bij onderlinge duels. Psv, Ajax of Feyenoord worden kampioen, dat is duidelijk. Komt Ajax of Feynoord ver in europa dan is de kans op het kampioenschap kleiner. Raken belangrijke spelers langdurig geblesseerd, idem dito. Feyenoord is er zeker sterker op geworden, maar door de CL-verplichtingen staan ze op achterstand.  Voor Arias wordt er wel een vervanger gehaald als hij vertrekt hoor. En voorlopig is Ramselaar nier de vervanger van Pröpper, maar Pereiro. En ik kan me eigenlijk ook niet voorstellen dat er bij het vertrek van Zoet geen nieuwe keeper wordt gehaald. Probleem lag vorig seizoen in de aanval en daar zijn ze wel echt sterker geworden hoor.  Ik weet niet of PSV echt minder is geworden. Qua spelers natuurlijk wel maar PSV had vorig seizoen een duidelijk tekort aan creativiteit en scorend vermogen. Met Lozano, Pereiro op een nieuwe positie en een andere spits lijkt dat probleem wel redelijk opgelost. Ik weet niet of we nu al kampioen kunnen worden maar ik heb er alle vertrouwen in dat PSV een heel leuk seizoen gaat krijgen met aanvallend voetbal.  Gelukkig voor Psv kan je zo een lijstje voor bijna elke club in de eredivisie maken. Psv verloor Depay en Wijnaldum en alles wat je daarna zou aantrekken zou minder zijn, uiteindelijk hebben ze een beter team gevormd en werden ze kampioen en overleefde ze de groepsfase van de cl. Het is niet altijd zo zwart-wit zoals jij het hier schetst.  Zoet, Arias en De Jong zijn nog niet weg. En als ze wel vertrekken, dan zullen ze wellicht ca. 10-12, 12-13 en 6-8 miljoen opleveren. Ik kan me niet voorstellen dat er dan helemaal niets meer gehaald wordt. Ten eerste is Room gehaald als reservekeeper, omdat keepers 2 t/m 4 weggevallen zijn. Als Zoet vertrekt, dan moet er dus sowieso een keeper bij. Ten tweede heb ik het idee dat Brenet door PSV wordt gezien als een back-up en niet als een mogelijke basisspeler.  Verder moet achter de naam Propper niet Ramselaar staan maar Pereiro. En die vond ik tegen AZ en NAC beter dan Propper de laatste tijd was.  De aanval is er beter op geworden met de komst van Lozano en Pereiro die nu een vrije rol op 10 heeft. De verdediging is inderdaad afgezwakt na het vertrek van Moreno en toch ook wel Guardado (de motor van het elftal). Mocht Arias ook nog vertrekken dan ga je daar denk ik wel op achteruit, en het is te hopen dat Psv dan een paar adequate vervangers haalt, want het duo Isimat-Schwaab vind ik ook nog niet zo overtuigend overkomen.  Gewoon allemaal laten gaan, in ieder geval Luuk de Jong. Je kunt het beste in één keer je hele team verversen en de spelers die weg willen laten gaan (en genoegen nemen met een tussenjaar) dan dat er elke winter en zomer weer getrokken wordt aan je spelers. Een kampioenschap kun je vergeten, maar dat kun je nu ook al.  Hoezo nu ook al? Psv kan zich nu vol richten op de eredivisie. Zeker na de overwinning afgelopen weekend vind ik dat Psv nog steeds tot de titelfavorieten hoort. Voorin wordt er veel meer gecreëerd dan afgelopen seizoen het geval was, en met Ginkel en Lozano heb je ook jongens die veel doelgerichter zijn. Als Bergwijn nu ook meer kansen gaat benutten en Psv eventueel een nieuwe spits haalt dan staat de voorhoede wel goed.  De zwakke punten lijkt me toch wel de verdediging. Mocht Arias vertrekken dan is het moeilijk om daar een geschikte vervanger zo kort voor het verstrijken van de transferperiode te halen. Daarnaast is er nog steeds geen geschikte vervanger voor Moreno gehaald.  Inderdaad en brands heeft al vaker bewezen een pitbull te zijn die zich vastbijt in spelers en pas loslaat als hij er vanaf wordt getrapt. Dit zag je bij Ramselaar, Pereiro en moreno en nu ook weer deze Santos.  En Lozano niet te vergeten daar zijn ze ook maanden mee bezig geweest en volgde zelfs al jaren. Arias zelfde geval die volgde ze al toen hij in Colombia speelde. Zou me niks verbazen dat PSV Santos ook al op de radar had voor hij naar HSV ging.  Waarom duurt het zo lang bij Psv. Ajax heeft al binnen een week een verdediger gehaald voor Sanchez. Nu moet PSV ook voor een nieuwe spits gaan nu Luuk weggaat. Vraag me af of de beleidsbepalers al iemand op het oog heeft. Als je mij vraagt, dan vind ik de scouts niet capabel genoeg bij Psv. Brands vind ik de laatste jaren ook niet echt scherp meer. Misschien tijd voor een nieuwe TD of Frank Arnesen naar voren schuiven.  Ajax heeft aanzienlijk meer te besteden, dan is het ook wel wat makkelijker om iemand te halen. En PSV staart zich momenteel blind op maar 1 optie voor de linksbackpositie en als die ene speler nog steeds niet weg mag, dan gebeurt er inderdaad niet veel.  Of PSV een nieuwe spits zal halen weet ik niet. Er blijven er immers twee over als De Jong vertrekt en normaal gesproken is dat genoeg.  Je hebt toch gewoon met meerdere partijen te maken. Ene onderhandeling gaat soepeler dan een ander en om nu het transferbeleid van Ajax als goed voorbeeld te noemen... Dijks staat notabene linksback nu.  Bij PSV is het geloof ik nog niet doorgedrongen dat ze alleen aan een linksback niet genoeg hebben. Het centrale verdedigingsduo (welke samenstelling je met Isimat, Schwaab en Luckassen ook maakt) is bij lange na niet goed genoeg. Voetballend zijn ze allen zeer beperkt. Lopen te veel met de bal, gaat veel snelheid mee verloren. Opbouw erg traag! Ze zijn zeer onrustig. In vier wedstrijden 3 penalties tegen gehad zegt ook genoeg. Luckassen is daarbij ook nog een kaartenverzamelaar. Brenet is sowieso geen basisspeler waardig. Niet als linksback maar ook niet aan zijn geliefde rechterkant. Dus mocht Arias nog verkocht worden, dan moet daar ook een vervanger voor komen. PSV heeft alle moeite om de gedroomde linksback binnen te hengelen. Maar hoe goed is nou die linksback van een degradatie kandidaat in Duitsland, die daar niet eens in de plannen voor komt. Dan moet Brands daar toch echt een enorm potentieel in zien. Ze zijn er al weken lang mee bezig, en willen hem desnoods huren ipv koop. Gezien de kansen die Jordy de Wijs krijgt, of beter gezegd, niet krijgt, zien ze het in hem niet zitten.  Tot op heden is de selectie totaal niet op orde om voor het kampioenschap mee te strijden. Los van alle geruchten die er nog de rondte gaan over eventuele verkoop van Arias, de Jong en Zoet. Lijkt me logisch dat wie er van deze 3 ook vertrekt, er een waardige vervanger wordt gehaald.  Want Locadia maakt het tot op heden ook nog niet waar. Heeft in de vier wedstrijden waar het om draait helemaal niks laten zien. Geen geweldige actie, geen doelpunt, assist etc. Er gaat weinig dreiging van uit.  Arias is de meest stabiele verdediger in de selectie. Hem vervangen zal zeer lastig worden. Zeker op korte termijn. Dus voor een bedrag van 15 mln zou ik hem niet weg doen. Omdat er gewoonweg geen goed alternatief te halen is voor dat bedrag.  Voor Zoet is reeds een goed alternatief gehaald, maar omdat de tweede doelman geblesseerd is zal er bij zijn vertrek een tweede doelman moeten worden aangetrokken.  Daarnaast zijn Maher en Ritzmaier nog niet verkocht.  Kortom, de voorsprong waar Toontje Gerbrands het over had tegen het einde van de vorige competitie met zijn beruchte evaluatie is lachwekkend gebleken, en ze hebben enkel een brevet van onvermogen laten zien. Ongelooflijk slecht werk is er verzet in Eindhoven.  Arias speelde ook in Sporting B toen PSV hem haalde. Waarschijnlijk heeft PSV Santos al langer op de rader staat, nog voor hij naar HSV ging. En zoals je zegt is PSV gewoon afhankelijk van verkopen, je kunt een rechtsback of spits halen zolang Arias en de Jong niet verkocht zijn. Ik vind dat het middenveld en de aanval prima op orde zijn en aan de verdediging wordt gewerkt.  Over de aanval en middenveld hoor je mij ook niet klagen. Maar de verdediging is niet alleen een enkele speler die ontbreekt (linksback). Maar het klopt achterin van geen kant bij Psv. Je hebt 3 rechtsbenige centrale verdedigers die alle 3 niet de snelheid in de opbouw hebben die je hoopt. Schwaab is daarnaast ook verdedigend niet sterk (bal afpakken). Er is een linker centrale verdediger waar blijkbaar geen vertrouwen in is, gezien de speelminuten voor de Wijs in de voorbereiding en dat Kenneth Paal als LB de voorkeur krijgt (de Wijs speelde vorig jaar in de CL nog wel als Lb). De beoogde linksback is er nog steeds niet. Inmiddels staan we al bijna voor de derde competitiewedstrijd en is PSV al uitgeschakeld in het Europese bekertoernooi. En als je achterhoede niet staat, gaat je dit heel wat tegendoelpunten en punten kosten. Wanneer een (linker) centrale verdediger uitblijft gaat PSV niet bij de eerste 3 in de competitie eindigen en zie ik een vijfde plaats als maximaal haalbaar. Achter Feyenoord, Ajax, Utrecht en Vitesse (in willekeurige volgorde). Allemaal ploegen die de zaken beter voor elkaar hebben dan Psv.  Het is schandalig dat er nog geen linksback is. Dat Willems verkocht werd kwam niet bepaald uit de lucht vallen. Brands houdt al jaren deze relaxte tactiek erop na. Lang wachten en uiteindelijk met een handjevol huurlingen op de proppen komen. Ik vind het maar niks. Dergelijke spelers kun je ook scouten en vroeg in de voorbereiding halen zodat ze tijdens trainingen en oefenwedstrijden kunnen wennen aan de nieuwe teamgenoten. Nu is het maar afwachten of deze Douglas Santos überhaupt komt.  Wat mij het meeste stoort aan Psv is de arrogantie die ze van binnenuit uitstralen. Met name Brands en Gerbrands doen of de rest van de wereld geen benul heeft van voetbal. Na het waardeloze afgelopen seizoen kwam Gerbrands met de legendarische uitspraak dat we in elk geval eerder konden evalueren dan Ajax en Feyenoord. Dan is het heel knap dat je na de evaluatie een minder elftal hebt weten samen te stellen dan voor de evaluatie. Onze verdediging en middenlinie zijn aantoonbaar slechter geworden, zowel kwalitatief en kwantitatief. We hebben een selectie die bestaat uit 21 spelers waarvan er zes zijn die niet of nauwelijks eredivisie ervaring hebben. Deze selectie is totaal uit balans. Niet één linksback, drie rechts benige centrale verdedigers, slechts drie middenvelders met ervaring op het hoogste niveau en maar twee echte vleugelaanvallers. Brands moet de komende week nog even zijn best doen anders krijgt hij een dikke onvoldoende voor dit broddelwerk.  Arias valt moeilijk te vervangen nu .. Brenet op rechts is een risico dus daar moet je zowiezo een vervanger voor halen wie je in deze korte periode nooit meer kunt krijgen dus ik zou Arias niet laten gaan.  Zoet zou mij op zich niet zo heel veel uitmaken, Room is een uitstekende 1e doelman voor eredivisie niveau. Probleem is alleen, als Room een keer niet mee kan doen, de 3e keeper is nou niet bepaald een topper.  Overigens zie ik naast een linksback ook nog graag een centrum verdediger komen met ervaring en in ieder geval opbouwend vermogen, Isimat en Luckassen / Schwaab zijn kunnen ''oke'' verdedigen maar ze kunnen gewoon niet voetballen / opbouwen. Overigens zie ik Luckassen zowiezo liever op het middenveld dan achterin, bij AZ liet hij achterin ook veel gaten vallen en was hij op het middenveld veel beter.  Trouwens, die Locadia mag van mij wel bankzitten, wat een shit mentaliteit heeft die jongen zeg, lekker Pereiro in de spits zetten wie het uitstekend doet.  Voor PSV dreigt een hectisch slot van de transferperiode. Onder anderen Luuk de Jong en Santiago Arias zouden hun zinnen hebben gezet op een vertrek uit het Philips Stadion, terwijl algemeen...Lees verder",entertainment
"Het was al eventjes geleden, maar vandaag is het weer zover: staking bij de Belgische spoorwegen. De Belgische spoorstakingen verlammen vaak het hele land. Maar dat is vandaag mogelijk de laatste keer.  Door:Leen Vervaeke10 oktober 2017, 09:16  De Belgische regering heeft namelijk een wetsvoorstel klaar om bij de Belgische spoorwegen een minimale dienstverlening in te voeren: ook bij stakingen wordt dan een minimumaantal treinritten gegarandeerd. Daarmee hoopt ze de impact van de vele spoorstakingen in België te beperken. Het wetsvoorstel werd vorige week in het parlement besproken, de goedkeuring wordt eind dit jaar verwacht.  'Het zal voor vakbonden minder interessant worden om naar het stakingsmiddel te grijpen', zegt Inez De Coninck, spoorspecialiste van de Vlaams-nationalistische N-VA, de regeringspartij die het hardst om de minimale dienstverlening roept. 'Een staking op het spoor heeft nu buitenproportioneel veel effect. Als dat minder wordt, zullen de vakbonden minder snel een staking als drukmiddel inzetten.'  Hoeveel treinen door de staking zullen uitvallen, is nog onduidelijk, maar veel pendelaars nemen het zeker voor het onzekere en vermijden de hele dag het openbaar vervoer.  Volgens de nieuwe wet moet elke spoorwegmedewerker bij een staking drie dagen op voorhand laten weten of hij al dan niet het werk zal neerleggen. Op basis van het aantal werkwilligen kan de Belgische spoorwegmaatschappij NMBS dan een aangepast dienstrooster maken. Met de helft van alle treinbestuurders kan tweederde van alle pendelaars vervoerd worden, schat de NMBS.  De regering-Michel vindt dat de vakbonden door de treinstakingen boven hun gewicht spelen. De afgelopen jaren deed gemiddeld 27 procent van het spoorwegpersoneel mee met stakingsacties, maar met enkele strategische blokkades in centrale seinhuizen konden de stakers het hele Belgische spoor platleggen. Critici vinden de treinstakingen daarom buitensporig: met een minimale inzet wordt maximaal effect gecreëerd.  In 2016 vonden in België twaalf spoorstakingen plaats, waarmee de vakbonden vooral veel woede van pendelaars ontlokten  Die kritiek luidt ook vandaag. De stakingsdag, bedoeld als algemeen protest tegen het hervormingsbeleid van de regering-Michel, wordt alleen gesteund door de socialistische vakbond in de publieke sector. De vakbewegingen in de privésector en de christelijke en liberale vakbond doen niet mee. Zij vrezen dat overmatig gebruik van het stakingsmiddel het draagvlak bij het grote publiek erodeert.  Nu al heerst er in België - vooral in Vlaanderen - weinig begrip voor de stakers. In 2016 vonden in België twaalf spoorstakingen plaats, waarmee de vakbonden vooral veel woede van pendelaars ontlokten en nauwelijks concessies van de regering-Michel. Ook de treinstaking van vandaag, de eerste van 2017 overigens, wordt in de Vlaamse krantencommentaren een 'kamikazeactie' genoemd.  Het maakt dat de invoering van de minimale dienstverlening, die door de vakbonden als een 'uitholling van het stakingsrecht' wordt gezien, in de publieke opinie op weinig weerstand stoot. Ook de boetes van 1.000 euro voor stakers die seinhuizen bezetten of sporen blokkeren, recent goedgekeurd door een Brusselse rechtbank, vallen niet slecht bij de publieke opinie.  Vraag is alleen of de invoering van de minimale dienstverlening in de praktijk zal werken. Volgens sommige spoordeskundigen kunnen onveilige situaties ontstaan, als te veel reizigers komen opdagen voor te weinig treinen. De Belgische reizigersvereniging TreinTramBus wuift die bezwaren weg. In Frankrijk, Spanje en Italië, waar de minimumdienst eerder werd ingevoerd, is het systeem volgens de vereniging een succes.",business
"Dit is het laatste Premium artikel dat u gratis kunt lezen. Tijd voor een abonnement!  premium  Foto: ANP  Gisteren, 20:35  NEW YORK - De Verenigde Staten hebben de druk op Peking opgevoerd nadat Noord-Korea deze maand meerdere rakettesten uitvoerde. „Klaar met praten over Noord-Korea. China weet dat het moet optreden”, twitterde de Amerikaanse VN-ambassadeur Nikki Haley zondag.  Eerder haalde ook president Donald Trump via Twitter uit naar China. „Ze doen niets voor ons met betrekking op Noord-Korea. Ze praten alleen”, schreef hij zaterdag. „We laten dit zo niet langer doorgaan. China zou dit probleem met gemak kunnen oplossen.”  China is de belangrijkste bondgenoot van Noord-Korea, dat claimt raketten te hebben ontwikkeld die de VS kunnen bereiken. Zo testte Pyongyang vrijdag nog een projectiel. De VS reageerden dit weekend door onder meer met twee bommenwerpers over het Koreaanse schiereiland te vliegen.  Haley benadrukte in haar tweet dat „dit niet alleen een Amerikaans probleem is.” Volgens de VN-ambassadeur is een internationale oplossing nodig.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",politics
"Angela Merkel is de koningin van het verwachtingsmanagement. Of het nu over Duitse coalitiebesprekingen gaat of een Europese top, ze doet nauwelijks beloften van tevoren zodat ze achteraf aangenaam verrast kan constateren dat er toch veel is gelukt. In dit opzicht leerde ze van haar eigen fouten. Tijdens haar tweede termijn als kanselier beloofde ze stellig dat er vóór eind 2013 een handelsverdrag tussen de EU en de VS zou liggen. Dat is nooit gelukt en dat heeft haar lang achtervolgd. In haar verkiezingstournee deed ze voorzichtig over het stoppen van migratie uit Afrika. 'Zoiets gaat in kleine stapjes, het is boren in een dikke plank.'  Het was een opwindend moment in Merkels verkiezingscampagne: de kanselier onthulde in Bunte, de Duitse Libelle, hoe zij de perfecte aardappelsoep bereidt. 'Ik stamp de aardappelen met een stamper en niet met een pureermachine, zodat in de substantie nog kleine stukjes overblijven' - de wetenschapper in Merkel is nooit ver weg. Ze laat zo de Duitsers steeds weer op een geloofwaardige manier zien dat het kanselierschap haar niet naar de bol is gestegen. Boodschappen doet ze ook vaak zelf. Daarover zei ze in een interview: 'Ik let erop dat ik alle levensfuncties nog beheers.'  In Duitsland heet het 'merkelen': lange tijd geen knopen doorhakken op ingewikkelde politieke dossiers, zich vooral niet vastleggen, pas handelen als de nood aan de man is. Merkels trage en voorzichtige manier van politiek bedrijven is haar handelsmerk. 'Merkiavelli', noemde de Duitse socioloog Ulrich Beck het. Hij wees erop dat het soms goed werkt. Zo heeft Merkels laatste regering meer Europees beleid uitgevoerd dan de voorgangers, en dat in een periode van groeiende euroscepsis. Dat deed ze door veranderingen te doseren en ook steeds begrip te tonen voor het Duitse eigenbelang.  'Wir schaffen das.' Merkel bleef het na die eerste keer, op 31 augustus 2015, herhalen. Hoe harder de kritiek klonk, ze bleef het zeggen. Ze wilde laten zien dat ze achter haar eigen besluit stond, consequent en onbevreesd. Ondertussen begon de regering in het najaar al strengere asielwetten voor te bereiden. De woordvoering daarover liet ze over aan haar minister van Binnenlandse Zaken. Ook begon ze in Europees verband de Turkije-deal met Erdogan voor te bereiden. Zo bracht ze subtiele veranderingen aan in haar 'Wir schaffen das'-verhaal. Nu klinkt: ik sta nog steeds achter mijn beslissing om de grenzen te openen, maar een situatie als die in de zomer van 2015 mag en zal niet opnieuw voorkomen.  Merkel is lang onderschat, vooral door mannen en van die nood heeft ze een deugd gemaakt. Het bekendste voorbeeld is Helmut Kohl. 'Zijn meisje', zoals hij Merkel ooit noemde, greep een schandaal over illegale donaties aan om haar leermeester meedogenloos de tent uit te werken. Net na Merkels eerste verkiezingswinst in 2005 kwam de Britse premier Tony Blair op de thee. Merkel legde hem een lijst van tien problemen voor waar ze als groentje mee worstelde, schrijft Matthew Qvortrup in Angela Merkel, Europe's Most Influential Leader. Het eerste probleem was haar gebrek aan charisma. Met deze nederige houding vleide Merkel de ervaren Blair zo, dat ze de kiem legde voor een goede samenwerking.  Het homohuwelijk, het minimumloon, de strengere asielwetten, de nieuwe Duitse Leitkultur. Het zijn allemaal ideeën die niet afkomstig zijn van Merkel of haar partij, maar die wel door haar regering zijn uitgevoerd. Ze is een ster in het onschadelijk maken van de concurrentie door hun plannen te kopiëren. De SPD had het homohuwelijk in juni tot een voorwaarde voor een toekomstige coalitie met Merkel verheven. Een week later was het Duitse homohuwelijk een feit, met dank aan Merkel. Ze laat trouwens elke week een geheime representatieve peiling uitvoeren over de vraag wat de Duitsers bezighoudt. Ze schijnt veel van haar beslissingen op die peiling te baseren.  De Merkel-ruit is het beste voorbeeld. Het driehoekje dat ze met haar handen maakt om zichzelf een houding te geven, gold ooit als deel van haar gebrekkige presentatie. Het is verheven tot Merkels eigen iconografie. Hetzelfde geldt voor de vakantiefoto's uit Zuid-Tirol die de paparazzi elke zomer maken van Merkel en haar echtgenoot Joachim Sauer in hun vormeloze vrijetijdskloffies. Na jaren van spot, is de teneur van de commentaren omgeslagen naar bewondering: Merkel doet waar ze zelf zin in heeft. En ze heeft zelfspot. Een paar jaar geleden vertelde ze de Süddeutsche Zeitung over haar kinderdroom kunstschaatser te worden: 'Ik was zo slecht, dat alle sporten me werden afgeraden.'  Merkel is meesteres in zelfbeheersing. Op het moment dat een andere politicus van pure ergernis al lang een sneer zou hebben uitgedeeld, blijft ze kalm - zij het soms met dichtgeknepen ogen en opeen geperste lippen. Merkel reageert zelden impulsief. Als ze iets moet zeggen, doet ze het later, als ze erover heeft kunnen nadenken. Maar Merkel staat er ook om bekend haar mimiek bij minder officiële aangelegenheden graag de vrije loop te laten. De beelden van haar rologen tegen de Russische president Poetin, aan het buffet bij de G20, waren een instant internethit.  Het Duitse kiessysteem is een gemengd systeem van districtenstelsel en evenredige vertegenwoordiging. Kiezers brengen daarom twee stemmen uit: op een kandidaat in het eigen district én op een partij. Samen leiden die tot een zetelverdeling. De Bondsdag telt minimaal 598 afgevaardigden, van wie er 299 uit de districten komen en de rest van kieslijsten afkomstig is. Door het bijzondere kiesstelsel kan het aantal zetels in het parlement groter worden - op dit moment is het 631.  Hoe omstredener de wereldleider, hoe assertiever de bondskanselier, zo lijkt het. Poetin, Erdogan, Orbán, Modi, koning Salman van Saoedi-Arabië. Allemaal heeft Merkel ze in 2017 gesproken. Haar bezoeken aan dictators of semidictators komen haar op veel binnenlandse kritiek te staan. Dan legt ze altijd uit dat zij in gesprek blijven verkiest boven zwijgen of oorlog. Bovendien schuwt ze kritische confrontaties over mensenrechten of democratie niet. Als Merkel optreedt in de Champions League van de macht, doet ze dat rustig en onverschrokken. En ze lijkt te genieten van het tactische spel. Toen Trump deze zomer Duitsland er steeds van langs gaf over het exportoverschot, ontmoette Merkel twee keer president Xi om de Chinees-Duitse handelsbanden aan te halen.  Bij aanslagen is het verschil het duidelijkst: Franse presidenten laten zich altijd stante pede naar de plek des onheils vliegen, Merkel hult zich eerst in stilzwijgen. Ja, haar voorlichter twittert zijn medeleven. Maar op de reactie van de kanselier zelf is het altijd wachten. Maar als ze dan spreekt, neemt ze er de tijd voor en is het hele land achteraf toch onder de indruk. Ze reageert niet op ieder wissewasje: sommige beledigingen van Erdogan laat ze onbesproken, ze gaat ook niet altijd in op aantijgingen door de AfD. Een stil machtsvertoon. Op die manier is de kracht van haar woorden en optredens niet aan inflatie onderhevig.  Merkel is in twaalf jaar kanselierschap nooit betrapt op een ongecontroleerde woedeaanval. 'Das geht ja gar nicht!', zei Merkel in 2013, nadat ontdekt was dat de NSA haar mobiele telefoon afluisterde. De Duitse pendant van 'dat kan écht niet', is haar favoriete zin in situaties waarin ze het niet nodig vindt diplomatiek te zijn. Ze is er dan van overtuigd dat haar verontwaardiging terecht is, of in elk geval door een groot deel van haar publiek zal worden gedeeld. Dan windt ze er geen doekjes om. Ze zei het laatst nog, naar aanleiding van de uitspraak van AfD-voorman Alexander Gauland dat de sociaal-democratische politica Aydan Özoguz 'moest worden verwijderd naar Anatolië'.  Berlijn - Kiev - Berlijn - Moskou - München - Berlijn - Washington - Ottawa - Berlijn - Minsk - Brussel. Dit was in februari 2015 het weekschema van Angela Merkel, midden in de Oekraïne-crisis die ze probeerde op te lossen. Hoe houdt ze zoiets vol? Weinig alcohol en veel vers fruit, schijnt haar geheim te zijn. Maar vooral: een pragmatische omgang met slaap, even tien minuten een powernap pakken in de auto. Het uithoudingsvermogen van Merkel is berucht, vooral in Brussel. Diep in een nachtelijke vergadersessie, als haar Europese collega's allang sluimerend in de touwen hangen, maakt zij het verschil met gedetailleerde dossierkennis.  Niet alleen Merkel gaat zondag winnen bij de Duitse parlementsverkiezingenNiet alleen Merkel gaat winnen bij de Duitse verkiezingen. Voor het eerst sinds de Tweede Wereldoorlog komt een rechtsere partij dan de CDU in het parlement. Dat kan ook kansen bieden, volgens correspondent Sterre Lindhout.Merkel houdt de boel bij elkaar, en dat is goed voor EuropaAls Merkel bondskanselier blijft, is dat voor Europa een hele geruststelling. Lees hier verder het commentaar van Philippe Remarque.  Dit is een artikel van Volkskrant Plus.Volkskrant Plus artikelen zijn exclusief voor abonnees.",politics
"In deze spannende en grappige podcast beleven we de avonturen van Allan Karsson die op zijn honderste verjaardag uit zijn bejaardentehuis vlucht. In deze podcast kun je meer dan 100 bekende Nederlandse stemmen herkennen. Deze podcast wordt elke werkdag in delen uitgezonden door De Nieuws BV.  In Wolkenkrabbers gaat hiphopliefhebber Jelt Roos uitgebreid in gesprek met verschillende rappers over de betekenis van hun muziek. Vaak laten ze een kant van de maatschappij zien die veel mensen niet kennen. Jelt confronteert ze met eigen teksten en dat zorgt voor scherpe maatschappijkritische verhalen tot de diepste twijfels. Niets blijft onbesproken.  Francisco van Jole neemt iedere vrijdagnacht met opiniemakers, politici en luisteraars de stand van het land door. Met behulp van Jurjen van den Bergh en David van der Wilde peilt hij de stemming in aanloop naar de verkiezingen in Amsterdam, Rotterdam en Den Haag. Een programma voor nieuwsslurpers en betweters waar politieke junkies hun vingers bij af zullen likken.  Het is campagnetijd! De lange mars naar 15 maart is ingezet. In navolging van de Presidential Podcast – over de Amerikaanse presidentsverkiezingen – richt Chris Kijne de blik nu op eigen land. Samen met Volkskrant-columnist Sheila Sitalsing word je van nu af aan begeleid naar de stembus. In eerste instantie tweewekelijks, maar als de spanning oploopt, voeren wij ook de frequentie op. En er mag vooral ook gelachen worden…  Deze serie kan je leven veranderen. Of op z'n minst je liefdesleven. Liefs van Woord is een korte podcastserie met radioverhalen over de liefde. Luister mee naar andermans ruzies, misverstanden, obsessies en geluk. Of het nu in 1998 gemaakt is, of vorig jaar: elk liefdesverhaal blijft relevant. Dat is toch waar we onszelf - en elkaar - tegenkomen. Elke week staat een ander aspect van de liefde centraal, en praten we na met de maker of expert (in de liefde). Liefdesadvies inbegrepen. Deze podcast is gemaakt door Woord, en maakt gebruik van het archief van de publieke omroep, met hulp van Beeld & Geluid.  Renze Klamer presenteert een selectie van de beste politieke radioverhalen van NPO Radio 1, handzaam samengevat en kernachtig teruggebracht tot een podcast van ca. 25 minuten, met daarin interviews, debatten, commentaren en bijzondere politieke uitspraken die gedaan zijn in de verschillende programma’s.  Volgens cijfers van het CBS bestaan er in Nederland ruim 2,5 miljoen huishoudens met kinderen. Er is radio voor iedereen, behalve voor deze doelgroep. Terwijl er zoveel te bespreken valt. Want zodra er iets misgaat in de samenleving, wordt er gekeken naar de opvoeding. Phaedra Werkhoven gaat in deze 6-delige podcastserie telkens met drie gasten in gesprek. Een pittig en vooral ook leuk radioprogramma voor iedereen die kinderen opvoedt en voor iedereen die ooit zelf is opgevoed.  In Joop Café spreekt een redacteur van Joop met opiniemakers of andere interessante mensen over opvallende opinies, lastige dilemma’s, onverslijtbare ideeën en andere zaken waar goed bomen over opgezet kunnen worden.  De 14-delige radioserie 'Het leven, een gebruiksaanwijzing' draait om vragen waar iedereen weleens mee worstelt, maar waar geen pasklaar antwoord op bestaat. 'Het leven...' is het meest eigenzinnige zelfhulpboek dat je ooit zult horen.  Margriet van der Linden duikt in de strijd om het Amerikaanse presidentschap. Reis samen met haar af naar Amerika en wordt wekelijks meegenomen in de machinaties achter de verkiezingen. Wat gaat er schuil achter het proces dat straks leidt tot ’s werelds machtigste man… of vrouw? In tien afleveringen onderzoekt Margriet hoe je de race naar het Witte Huis wint. Kortom: Margriet van der Linden is ‘Looking for Victory’!  In de podcastserie ‘Looking for Hillary’ gaat Margriet van der Linden op zoek naar Hillary Clinton. Meerdere malen schudde ze haar de hand, maar nu wil ze de democratische presidentskandidaat écht leren kennen. Van der Linden reist naar de conventie in Philadelphia en gaat daar op zoek naar de vrouw achter het masker.  Wie wordt de opvolger van de Amerikaanse president Barack Obama? Clinton, Trump, of gaat er een derde met het bot vandoor? In de grootste verkiezingsshow ter wereld is alles geoorloofd. VPRO-presentator Chris Kijne en NRC-correspondent Guus Valk volgen in een tweewekelijkse podcast de race. Ze bespreken het laatste nieuws, de uitdagingen van Republikeinen en Democraten en de stemming in de staten. Wiens campagne raakt op drift en welke kandidaat haakt af? Wees op de hoogte en luister mee in The Presidential Podcast, een samenwerking van NRC en VPRO.  Een radiomagazine dat zich baseert op nieuwsfictie vanuit de binnenwereld. Het brengt actualiteiten, reportages en studiogesprekken en lijkt daarmee heel erg op alle andere programma's. Presentatie Ronald Snijders.  Suffe jingles, interviews over non-items en de persoonlijke problemen van de presentatoren. En vergeet ook de knullige techniek van Tedje van Lieshout niet. Dat is Radio Bergeijk, het radiostation voor Bergeijk, gepresenteerd door ankerman Toon Spoorenberg en zijn beste kennis Peer van Eersel.  De verhalen in VARA’s Midzomernachtsdroom mogen dan gebaseerd zijn op reëele interviews bij helder daglicht en op wakkere research…..maar ze luisteren weg als een droom. The Beatles en Beach Boys, de nostalgie van de Franse Route Nationale 7 en de Route 66, het mysterie van Atlantis of de Oriënt Express….het dramatisch verleden dat Berlijn in zijn straten draagt of van het Brabantse schildersmenneke Vincent dat verblind werd door de Mediterrane zon. Middernachtsdromen voor elk moment. Radioman Peter van Bruggen heeft deze dromen allemaal betaald. Wij zijn de nacht niets schuldig.",entertainment
"Iemand stuurde mij een foto van zijn dochter met een gitzwart ijsje. Te koop bij Roberto Gelato in Utrecht, en naar verluidt ook te koop in Amsterdam. Hoe kan ijs zwart worden en is dat wel veilig?  Roberto had het idee opgedaan in de VS, waar zwart ijs al een tijdje hip is. Hij mengt gewoon wat actieve kool door het ijs om het zwart te maken - een speciaal bewerkte soort houtskool.  Het heet actieve kool omdat de kooldeeltjes actief gasvormige of vloeibare deeltjes kunnen binden. U kent het wellicht als Norit, de zwarte tabletjes die vooral vroeger werden gegeven bij diarree.  Onderzoek heeft echter laten zien dat Norit niet echt helpt tegen diarree. Het bindt wel water in de darm, maar dat is slechts symptoombestrijding. Het gebruik is mogelijk zelfs schadelijk, omdat het de opname van voedingsstoffen, enzymen, geneesmiddelen en anti­biotica kan belemmeren. Houtskool uit uw barbecue mag u overigens al helemaal niet innemen, want dat zit vol giftige stoffen.  Bij even rondneuzen op sociale media blijkt actieve kool helemaal trending in de voedselbereiding. Het zit in smoothies, broodjes en pizza. Het maakt voedsel blijkbaar erg fotogeniek. Foodies zweren bij de rokerige umamismaak.  Het gebruik van actieve kool wordt ook vaak vergezeld van allerlei gezondheidsclaims. Zo zou actieve kool als een magneet werken om allerlei onzuiverheden en giftige stoffen uit je darminhoud te halen.  Zoals vaak bij gezondheidsclaims voor voedsel, is het een uit zijn verband gerukt idee. Iets met klok en klepel, maar wel commercieel uiterst lucratief. Actieve kool is inderdaad al duizenden jaren een effectief middel bij acute vergiftiging.  Het kan giftige stoffen in de darm binden. En dat klinkt een beetje als 'detoxing'. En dus als muziek in de oren van mensen die heilig geloven in een voortdurende noodzaak om hun lichaam te ont­giften, te ontdoen van allerlei chemische toevoegingen en verontreinigingen in voedsel en zogeheten 'slakken' die zouden ontstaan in de spijsvertering.  Die 'slakken' bestaan echter niet. Bovendien maakt actieve kool geen onderscheid tussen schadelijke en nuttige stoffen.  Er zijn geen aanwijzingen dat, tenzij u een acute vergiftiging heeft opgelopen, actieve kool goed is voor uw gezondheid.  Iets beters dan borstvoeding is er in de eerste maanden van het leven van een baby niet. Maar elke baby wil ­uiteindelijk weleens wat anders. Zo tussen de 4 en 6 maanden beginnen kinderen vanzelf te grijpen naar het vaste voedsel dat ze anderen zien eten. Dat is belangrijk, want kinderen moeten leren zelf in hun voedsel te kunnen voorzien en niet afhankelijk te blijven van het gemaksvoedsel uit de borst. Een volgende baby staat daar virtueel al voor op de wachtlijst.  Een brede variatie aan vast voedsel kunnen grijpen, fijn kunnen kauwen, doorslikken en verteren is een van de steile leercurves die een kind het eerste levensjaar doormaakt. Eerst wordt er nog wat door de ouders (of de voedselfabrikant) gepureerd en geprakt, maar dan is het harde, taaie of brokkelige voedsel aan de beurt.  Onze taal is wat armoedig als het gaat om het beschrijven van al die opeenvolgende complexe fasen in eetgedrag die baby's ergens tussen de 4 en 12 maanden doorlopen. We hebben er maar één woord voor: 'spenen'. Het Engels is al niet veel rijker. Daar heet het weaning.  Voor veel van de jonge ouders in mijn omgeving is dat 'spenen' wel een dingetje waar je maandenlang druk mee kunt zijn. Er zijn grofweg twee manieren om het aan te pakken. Je gaat elke maaltijd geduldig naast je kind zitten en voert het hapje voor hapje. Een tijd­rovend proces. Je mag van de deskundigen het voedsel niet opdringen, maar je moet het bij weigering wel vaak aanbieden.  Daar zit een dun lijntje tussen waar je als ouder al licht wanhopig van kunt worden. Een nieuwere theorie bepaalt dat de baby zelf de regie over het eten krijgt. In het Engels: baby led weaning (zou dat hier 'zelfgestuurd spenen' heten?). Laat de baby gezellig met de pot mee-eten op zijn eigen initiatief. Ouders die ik er over spreek verhalen over in tijd extreem uitlopende maaltijden waarna zowel kind als tafelgenoten gezamenlijk in bad moeten en de eetkamer dagelijks een grote schoonmaakbeurt verdient. Ook stressverhogend.  Er zijn aanwijzingen dat een kind zo beter leert zelf zijn voedselinname te reguleren in plaats van vooral passief te reageren op sturing door anderen. Maar minder kans op overgewicht blijken ze er niet door te hebben.  'Zelfsturend spenen' is een prima uitgangspunt, maar niet zaligmakend. Leren eten: je baby heeft er een hele kluif aan. Neem er vooral de tijd voor.  Vorige week betoogde ik dat we in plaats van met uitsterven bedreigde vissen ook vissenvoer kunnen eten. Vissen eten vooral algen. Het woord algen behoeft wat toelichting. Het is een naam voor allerlei planten zonder wortels die we in het water vinden. Algen variëren van eencellige blauwalgen (die eigenlijk bacteriën zijn) tot complexe planten. Meercellige, meestal vastzittende, soorten worden wieren genoemd. Sommige wieren, zoals kelp, kunnen wel 70 meter lang worden.  Nu landbouw steeds lastiger wordt door het schaarser worden van vruchtbare grond en de zeeën in snel tempo worden leeggevist, wordt steeds vaker gewezen op de mogelijkheid van 'zeebouw' als duurzaam alternatief. Zeewier is zo'n zeebouwproduct en nog een nieuweling in onze voeding. Ik kan me herinneren hoe ik een kwart eeuw geleden in Osaka wat onwennig zat te prikken in een kommetje hijiki (zwart zeewier) en een donkergroene glibberige wiersalade (wakame) met stokjes naar binnen probeerde te werken.  Maar inmiddels is menig Amsterdams kind dol op sushi met een velletje van geroosterd zeewier. Via Japanse restaurants rukt wier op in ons menu. Ongemerkt nuttigen we al veel producten waarin wier is verwerkt. Agar en alginaat (koolhydraten uit respectievelijk rood- en bruinwier gemaakt) worden allang als bindmiddel gebruikt. Ze zijn een goed alternatief voor gelatine, en ­geschikt voor vegetariërs en veganisten. Wieren zijn rijk aan nuttige voedingstoffen zoals vezel, eiwit, vetten (omega-3 vetzuren), vitamines en mineralen.  Zeewieren als kelp zijn rijk aan jodium; als je geen of weinig brood eet een goede alternatieve bron. Kelp wordt al sinds de middeleeuwen ingezet tegen krop (vergrote schildklier door jodiumgebrek). Maar pas op: je kunt ook te veel jodium binnenkrijgen. Een onsje kelp bevat ruim tien keer de maximaal toegestane dagelijkse inname van 600 microgram.  Er zijn veel aanwijzingen dat het consumeren van algen en zeewier gunstig kan zijn bij het voorkomen of behandelen van obesitas, type 2 diabetes en hart- en vaatziekten. Onderzoek daarnaar is nogal fragmentarisch. Er zijn zoveel manieren om algen te consumeren. En er zijn veel manieren om de effecten op gezondheidsaspecten te onderzoeken. Nog niet veel meer dan veelbelovend, zou ik concluderen op basis van het nu beschikbare bewijs.  Zeewier is op steeds meer plaatsen te koop. Ik zag in mijn supermarkt zeewiersalade, zeewiertagliatelle en tapenade op basis van zeewier. Af en toe zeewier op je bord is een goed idee.  Een lezer had van alles gelezen over omega-3 vetzuren; de darlings onder de vetzuren. Dé reden om regelmatig vette vis te eten. Maar wat nu als zelfs de geur van vis je al doet kokhalzen?  Die vetzuren uit vette vis zijn inderdaad speciaal. Ze zitten vooral in koudwatervis als zalm, makreel en ­haring en veel minder in tropische vissen als tilapia.  In koud water helpt veel vet de vis om zijn lichaamstemperatuur te bewaren. Dat vet zit vol onverzadigde vetzuren die in koud water vloeibaar zijn als olie, waardoor de vis soepel kan bewegen.  Verzadigd vet is bij die temperatuur zo hard als een pakje boter uit de ijskast. Vissen halen die vetzuren uit algen. Het zijn relatief lange vetzuren met al even lange namen, daarom gebruiken we het liefst hun afkortingen: DHA en EPA.  Als baby hebben we deze vetzuren nodig voor de ontwikkeling van het gezichtsvermogen en een goed werkend brein en zenuwstelsel. DHA is het meest voorkomende vetzuur in onze hersenen. De hoeveelheid van die vetzuren in borstvoeding is sterk afhankelijk van de hoeveelheid vis die de moeder eet. Een goede reden voor zwangere vrouwen om zo nu en dan een harinkje te happen op de markt.  Maar in alle levensfasen helpen die vetzuren ons om chronische ontstekingen tegen te gaan. Die ontstekingen spelen een belangrijke rol bij ziekten als astma, ­reuma en hart- en vaatziekten.  Er zijn aanwijzingen dat een redelijke inname van die vetzuren ook kan helpen bij het tegengaan van hersenziekten als depressie, ADHD en wellicht dementie.  Flink innemen, zou je dus denken. Maar dat is onverstandig: een erg hoge inname van die vetzuren kan de bloedstolling verstoren. Volgens de Gezondheidsraad is één keer per week een portie vette vis genoeg om voldoende te kunnen profiteren van de voordelen van DHA en EPA.  Voor mensen die vette vis verafschuwen zijn er supplementen, zoals visoliecapsules. Ook zijn er plantaardige bronnen van omega-3 vetzuren; ideaal voor vegetariërs en veganisten. Het gaat om alfa-linoleenzuur, waarvan walnoten en lijnzaad goede bronnen zijn. Ons lichaam kan dat vetzuur echter maar in beperkte mate omzetten in DHA en EPA en daarom wordt het als enigszins inferieur beschouwd.  Uit gezondheidsoogpunt en uit milieuoverwegingen kunnen we beter, net als de vissen zelf, deze vetzuren rechtstreeks uit algen halen. Voor de vragensteller daarom het advies: niet walgen maar algen.  Een pasgeboren baby die op zijn moeders buik wordt gelegd zal binnen enkele uren via een soort borstcrawl zijn weg vinden naar een tepel en gaan drinken. Puur instinctmatig, maar complex gedrag waarbij meestal niet tot nauwelijks een aansporing nodig is.  Drang tot eten bij honger en drinken bij dorst zijn automatische reflexen. De regulering van de inname gaat in die vroegste kinderfase ook nog vanzelf. Als voldoende eten zo natuurlijk is, waarom hebben we dan toch zoveel voedingsgerelateerde gezondheidsproblemen?  Het systeem van honger, dorst en verzadiging is een oeroud systeem dat nog voortkomt uit de tijd dat we als jager-verzamelaars al ons voedsel uit de natuur haalden. Natuurlijk waren er door overbevolking van bepaalde gebieden toen ook tekorten. Het waren de belangrijkste redenen voor migratie en de verspreiding van mensen over de wereld. De landbouw en de industriële revolutie maakten het mogelijk om ondanks een groeiende bevolking toch voldoende voedsel te produceren.  Door allerlei technologische hoogstandjes kun je bij een Albert Heijn XL nu uit wel 30.000 verschillende voedingsmiddelen kiezen. Het overgrote deel is niet meer herkenbaar als een voedingsmiddel uit de natuur; denk aan Rice Krispies, Snickers, diepvriespizza of soep uit een pakje.  Deze producten hebben een enorme aantrekkingskracht op consumenten, want ze zijn goedkoop, lekker, licht verteerbaar, en in een handomdraai klaar voor consumptie.  In die omgeving faalt ons regelsysteem van voedsel­inname door ons oerbrein en onze spijsvertering. Door de vele kant- en-klare opties hebben we in principe geen kennis en vaardigheden meer nodig om elke dag (meer dan) voldoende voedsel naar binnen te werken, maar de balans vinden gaat niet meer vanzelf.  Het gevolg is onder meer dat veel kinderen en ruim de helft van de volwassen Nederlanders te zwaar zijn, een miljoen mensen type 2 diabetes hebben, twee miljoen ­Nederlanders cholesterolverlagende medicatie slikken en 3,5 miljoen een bloeddrukverlagend middel.  Om uit ons overstelpend aanbod van voedsel verstandig te kunnen kiezen zijn kennis en vaardig­heden hard nodig. Ouders missen vaak de benodigde kennis en vaardigheden en daarom moet er voedselonderwijs zijn voor alle kinderen.  Het gaat daarbij niet zozeer om droge leerstof over vitamines en mineralen, maar om ervaringen opdoen met tuinieren en koken en het bezoeken van boerderijen of fabrieken. Gezond eten is een kwestie van jongleren met voedsel geworden en dat moet je jong leren.  Op kinderdagverblijven is men steeds alerter op voedselallergieën. Toen ik eind jaren zeventig onderzoek deed op 'peuterspeelzalen' hoorde je er niemand over, maar tegenwoordig is er in elke groep kinderen wel minstens één die een voedselallergie heeft of van wie de ouders zeggen dat daar sprake van is. Is er werkelijk een dramatische toename van voedselallergie en, zo ja, hoe komt dat dan?  Een voedselallergie is een reactie van het immuun­systeem op een bepaald eiwit in een voedingsmiddel. Een spoortje van dat eiwit kan bij een allergisch iemand al een heftige reactie opleveren. Meestal gaat het om darmproblemen, huiduitslag, gezwollen slijmvliezen. Tranende ogen en problemen met slikken en ademhalen kunnen het gevolg zijn.  In het ernstigste geval is sprake van een anafylactische reactie, die levensbedreigend kan zijn door ernstige verstoring van de ademhaling en hartslag en een scherpe daling van de bloeddruk.  Ongeveer 1 op de 13 kinderen jonger dan drie jaar heeft een voedselallergie. In ruim 90 procent van de gevallen betreft het een allergie voor één van acht soorten voedingsmiddelen: koemelk, eieren, pinda's, tarwe, ­soja, vis, schelpdieren of noten.  Vaak wordt een allergie verward met overgevoeligheid of intolerantie voor een voedingsbestanddeel. Zo worden maag-darmklachten veroorzaakt door problemen met het afbreken van melksuiker (lactose-intolerantie) of gevoeligheid voor gluten (geen immunologische reactie) ten onrechte vaak aangezien voor voedselallergie. Zoiets kan heel vervelend zijn, maar niet potentieel acuut levensbedreigend, zoals een voedselallergie.  Veel bevolkingsonderzoek is de afgelopen decennia niet uitgevoerd, maar deskundigen vermoeden wel een sterke toename van voedselallergieën. Ze weten niet goed hoe dat komt. Een veel genoemde verklaring is de 'hygiënehypothese': die zegt dat jonge kinderen door toename van allerlei hygiënische maatregelen nu veel minder dan vroeger in contact komen met bacteriën en virussen die het immuunsysteem prikkelen.  Daardoor ontstaan hevigere reacties op andere prikkels (zoals eiwitten in voedsel) die vroeger nauwelijks tot problemen leidden. Kinderen die veel in contact komen met andere kinderen, zoals in grote gezinnen of op kinderdag-verblijven, blijken minder voedselallergieën te hebben dan kinderen die meer geïsoleerd opgroeien.  Daarnaast spelen veranderende bacteriën in ons ­lichaam waarschijnlijk een belangrijke rol bij de toe­name van voedselallergie. Hoe je een voedselallergie voorkomt, is ­helaas niet goed te zeggen.  Een tienerdochter die moe, bleek en lusteloos is. Velen zullen het herkennen. Slaapgebrek? Pfeiffer? Liefdesverdriet? Het kan allemaal de oorzaak zijn, maar ijzer­gebrek moet zeker niet uitgesloten worden.  Naar schatting heeft één op de vijf tienermeisjes last van ijzergebrek. Dat uit zich in bloedarmoede. Bij jongens komt het minder vaak voor. Dat komt deels doordat meisjes een hogere ijzerbehoefte (15 mg per dag) hebben dan jongens (11 mg per dag), vooral doordat meisjes per menstruatie 10-15 milligram ijzer verliezen.  Daarnaast is de ijzerbehoefte in de groei sowieso verhoogd. Dat is extra belangrijk als ze later zwanger worden. Een kwart van de zwangeren heeft een ijzer­tekort en dat kan gevolgen hebben voor de gezondheid van ­moeder én kind.  Bij een ijzertekort maken cellen in het beenmerg ­minder en kleinere rode bloedcellen. Rode bloedcellen verzorgen onder meer het transport van zuurstof naar organen en weefsels. Minder zuurstof leidt tot moeheid, een bleek uiterlijk en lusteloosheid.  Het leidt ook tot een verminderd concentratievermogen en geheugen. ­Onderzoek laat zien dat ijzersuppletie bij een tekort kan ­leiden tot een hoger IQ en betere mentale prestaties.  Dat ijzergebrek kan liggen aan een verminderde opname door darmziekten of darminfecties, maar meestal is een te lage consumptie van ijzerrijk voedsel de ­oorzaak.  De beste bronnen van ijzer zijn dierlijke producten als rood vlees (3 mg ijzer per 100 gram) en eieren (1 mg). Van dat ijzer wordt ongeveer een kwart opgenomen in het bloed. Volkoren graanproducten (2,5 mg per 100 g) en groenten (1,5 mg per 100 gram) bevatten ook redelijk wat ijzer, maar de opname in het lichaam is veel lager dan bij vlees (1 tot 10 procent).  Vitamine C helpt de opname van ijzer uit de voeding te verhogen. Groenten en fruit zijn belangrijke bronnen van vitamine C. De oer-Hollandse aardappels, vlees en groenten met fruit na is daarom een ijzersterk idee.  Meisjes die experimenteren met veganisme moeten ­extra hun best doen voldoende ijzer binnen te krijgen. Bij veganisme ligt ook nog vitamine B12-tekort op de loer, wat zich ook kan uiten in een vorm van bloed­armoede.  Op eigen houtje experimenteren met ijzersupplementen is onverstandig. Je kunt daarmee makkelijk een ­teveel aan ijzer binnenkrijgen en dat is al net zo schadelijk als een tekort. Alleen slikken op advies van een arts. Een gezonde voeding is een beter idee.  Wat is nu het beste: volle of magere zuivel? We hebben al eeuwenlang een wat ambivalente houding ten opzichte van zuivel. Zo hebben we al sinds de middeleeuwen de uitdrukking 'zuivel op zuivel, dan haalt je de duivel'.  Mensen die ruim zuivel gebruikten werden ­indertijd zelfs beschuldigd van hekserij. Later werd de uitdrukking gebruikt om buitensporige consumptie van zuivel als zondig te bestempelen.  Mensen werden niet geacht naast boter óók nog kaas op hun brood te doen. Zoveel weelde in arme en zuinige tijden werd als verderfelijk beschouwd. In de Tweede Wereldoorlog, toen voedsel schaars geworden was, werd deze uitdrukking weer actueel.  Na de Tweede Wereldoorlog steeg de zuivelconsumptie snel. Die werd flink gestimuleerd door zuivelcampagnes als de Melkbrigade in de jaren vijftig, Joris Drie-pinter in de jaren zestig en in de decennia daarna slogans als 'Melk is goed voor elk', 'Melk moet', en 'Melk de Witte Motor'.  Het voornaamste argument veel zuivel te gebruiken was het ­hoge calciumgehalte van zuivel, dat onmisbaar zou zijn voor een goede botontwikkeling.  Vanaf de jaren zeventig werden zuivelproducten als melk, kaas en boter echter sterk verdacht. Ze zouden bijdragen aan de snelle toename van hart- en vaatziekten.  Dat omdat het melkvet vooral verzadigd vet is. Een explosieve groei van mageremelkproducten en magere kaas was het gevolg.  Tussen 1970 en 1980 vervijfvoudigde de consumptie van magere en halfvolle melk ten koste van volle melk. Het vet dat op grote schaal uit zuivel werd gehaald, werd niet weggegooid, maar dankbaar gebruikt door de makers van ijs en ­gebak. Het bleef dus gewoon in een andere verpakking ons voedselaanbod.  De laatste jaren wordt niet meer ­alleen gekeken naar de stoffen in ons eten, maar vooral ook naar de relatie tussen voedingsmiddelen en gezondheid.  Het blijkt dat er geen relatie bestaat tussen het consumeren van melk (vol, halfvol of mager) en hart- en vaatziekten. Gefermenteerde zuivelproducten als yoghurt en kaas beschermen zelfs enigszins tegen hart- en vaatziekten en type 2 diabetes.  Er wordt daarbij geen duidelijk ­verschil gevonden tussen volvette en magere yoghurt of kaas. Volle melk lijkt ook niet meer dikmakend dan ­magere melk; waarschijnlijk omdat volle melk beter verzadigt dan magere melk.  Magere chocomelk of magere zuiveltoetjes met toegevoegde suiker zijn daarom geen goed alternatief voor de vettere ongezoete variant. Ik houd het zelf veiligheidshalve op halfvolle melk en yoghurt.  Elke kersverse moeder in Nederland krijgt te horen dat haar baby de eerste drie maanden dagelijks vitamine K-druppeltjes moet krijgen. Waarom is dat eigenlijk?  Volgens de adviezen in vrijwel alle landen is dat nodig omdat baby's worden geboren met lage concentraties vitamine K in hun bloed. Dat kan leiden tot gevaarlijke inwendige bloedingen in hun darmen of hersenen.  Een baby heeft in een rijk land als Nederland na een gewone zwangerschap doorgaans een vrijwel optimale voedingstoestand. En alle voedingsstoffen die ze in de eerste zes maanden na de geboorte nodig hebben krijgen ze voldoende binnen door het drinken van moedermelk.  Maar juist baby's die borstvoeding krijgen, hebben vaak een 'te lage' vitamine K-inname (flesvoeding is verrijkt met vitamine K). Alle stoffen zitten dus in ­voldoende mate in borstvoeding behalve vitamine K?  Als alle baby's van nature lage concentraties vitamine K in hun bloed hebben is dat dan eigenlijk niet normaal?  Het is eigenlijk een raadsel. Die bloedingen door te weinig vitamine K zijn gelukkig zeldzaam (schattingen lopen uiteen van 1 op de 10.000 tot 1 op 25.000). Maar het is niet goed te voorspellen wie veel risico loopt.  Daarom krijgen alle baby's in Nederland vitamine K-druppeltjes (150 microgram per dag). Een vitamine K-injectie vlak na de geboorte beschermt beter tegen bloedingen, maar dat is hier nog niet ingevoerd.  Wat is vitamine K? Vitamine K is in 1929 ontdekt door de Deen Henrik Dam, die constateerde dat kuikens die te weinig hadden van een bepaalde stof problemen ­kregen met de bloedstolling.  Hij gaf die stof de naam ­vitamine K (de K komt van koagulation-vitamin; Deens voor bloedstollingsvitamine).  Er zijn twee vormen: ­vitamine K1 (filochinon) dat je vooral binnenkrijgt door het eten van bladrijke groenten (boerenkool, peterselie, broccoli en spinazie zijn goede bronnen) en vitamine K2 (menachinon) dat vooral door bacteriën wordt gemaakt.  Gefermenteerde zuivelproducten als yoghurt en kaas zijn daarom goede K2-bronnen (naast lever en ei). Bij een tekort aan vitamine K treedt er onvoldoende stolling op bij bloedingen.  Het blijkt overigens dat vitamine K later in het leven ook een rol speelt bij aderverkalking en de botstofwisseling. Een Gronings onderzoek liet zien dat één op de drie Nederlandse volwassenen te weinig vitamine K in zijn bloed heeft (vooral oudere en zieke mensen).  Acne is typisch een puberteitsprobleem en daarom noemen we het vaak jeugdpuistjes. Kinderen jonger dan 12 en volwassenen ouder dan 25 hebben slechts bij uitzondering last van acne.  Ruim 85 procent van de pubers heeft er in meer of mindere mate last van. Het ligt voor de hand dat hormonale veranderingen tijdens de puberteit een rol spelen. Voeding kan een invloed hebben op hormonen. Anders eten zou daarom wellicht kunnen helpen. Maar hoe zit het nu precies?  Acne wordt veroorzaakt door ontstekingen van de haarzakjes in de huid. Door die hormonale veranderingen tijdens de puberteit wordt meer en dikkere talg ('huidsmeer') gevormd door talgklieren en dat kan de uitgangen van de haarzakjes verstoppen.  De in de talgklier aanwezige bacteriën produceren irriterende vetzuren (propionzuur) en in combinatie met de talgklierverstopping kan dat leiden tot ontstekingen.  Antibacteriële zeep of antibiotica worden daarom ook wel ingezet bij acne. De ontstekingen uiten zich in de vorm van pukkels. In ernstige mate kan dat leiden tot blijvend littekenweefsel (bij 20 procent van de pubers). Ontsieringen die kunnen leiden tot, soms ernstige, ­psychische problemen.  Er zijn veel aanwijzingen dat hormonen als insuline en insulineachtige groeifactor (IGF-1) bij dat proces een belangrijke rol spelen. Deze hormonen stimuleren de productie van talg en van mannelijke geslachtshormonen en dragen daardoor bij aan het ontstaan van acne. Jongens hebben dan ook vaker last van ernstige acne dan meisjes.  Een voeding rijk aan geraffineerde koolhydraten (zetmeel en suiker) draagt bij aan hoge insulinespiegels en IGF-1. Dat geldt ook voor een hoge zuivelinname.  Daarnaast hebben veel mensen met obesitas permanent hoge concentraties van insuline. Het zou daarom heel goed kunnen dat een dieet waarbij mensen afvallen, minder zuivel gebruiken en/of minder geraffineerde koolhydraten, helpt om acne te verminderen.  Twee studies hebben laten zien dat een voeding met minder geraffineerde koolhydraten inderdaad leidde tot verbeteringen bij mensen met acne. Dat is eigenlijk te weinig voor een solide dieetadvies.  Maar minderen met zetmeelrijke voedingsmiddelen en suiker en afvallen als je te zwaar bent, is ook om allerlei andere gezondheidsredenen verstandig. Ik zou het een tiener met acne aanraden.  Er is veel aandacht voor overgewicht en obesitas bij ­kinderen. Baby's zijn doorgaans nogal mollig. Sommige ouders vragen zich daarom af of hun baby te zwaar is en of ze daar dan wat aan moeten doen. Een kind is te zwaar als het zo veel lichaamsvet heeft dat het schadelijk kan zijn voor zijn of haar gezondheid. Waarom zijn ­baby's vaak zo chubby en wanneer zijn ze té dik?  Gemiddeld hebben mensenbaby's veel vetweefsel; bij de geboorte wel 15 procent van hun gewicht. Ter vergelijking, bij babychimpansees is dat slechts 3 procent. Het vetpercentage loopt bij mensenbaby's ook nog eens snel op naar ruim 30 procent in de eerste vier maanden na de geboorte.  Vetweefsel beschermt baby's tegen de kou als ze zo bloot en onbehaard ter wereld komen. Daarnaast is een grote vetreserve nodig als garantie dat hun relatief grote hersenen zich kunnen ontwikkelen. Ook bij voedselschaarste. Babyhersenen bestaan voor 70 procent uit vet.  Dat Michelinmanachtige uiterlijk van veel baby's is daarom meestal niet iets om je veel zorgen over te ­maken. Baby's op een streng dieet zetten vanwege hun vetrolletjes is doorgaans een slecht idee. Het vetpercentage neemt na de babytijd namelijk meestal vanzelf af, maar helaas niet bij alle kinderen. Jeugd- en kinderartsen volgen daarom de gewichtsontwikkeling vanaf de geboorte.  Maar gewicht (ook in verhouding tot de lichaamslengte) zegt slechts beperkt wat over het vetpercentage. Zorgverleners zullen daarom daarnaast ook kijken naar de snelheid waarmee het kind in gewicht toeneemt en de lichaamsbouw, voor ze beslissen of een kind te zwaar is.  Obesitas bij de ouders kan ook medevoorspellend zijn voor een gewichtsprobleem later. Het vetpercentage zelf wordt in de praktijk vrijwel nooit gemeten, al zou dat wel wenselijk zijn, want preciezer. Bij kinderen vanaf vier jaar is een vetpercentage dat hoger is dan 25 procent bij jongens en 30 procent bij meisjes een teken van een teveel aan lichaamsvet.  Als er sprake is van obesitas bij jonge kinderen is daar door tijdige onderkenning en gedragsverandering nog wel een hoop aan bij te sturen. Bij baby's tot twee jaar is maar beperkt onderzoek gedaan naar de beste benadering. Bij te zware kinderen vanaf twee jaar is bekend dat alleen gezinsaanpak werkt. Die moet bestaan uit een ­intensieve en langdurige professionele begeleiding waarbij gezonde voeding, voldoende lichaamsbeweging en psychologische gedragsaspecten centraal staan  Veel kinderen houden van snoep. Het is meestal niet zo dat ze het 'best wel lekker' vinden, ze zijn er werkelijk dól op. ""Het lijkt alsof ze er veel gekker op zijn dan ik als volwassene,"" merkte een moeder op. Zou die snoepzucht afnemen met de leeftijd?  Dat laatste is wel waarschijnlijk - en dat komt niet doordat wij bij het ouder worden meer wilskracht en zelfbeheersing hebben aangeleerd.  Ongeveer acht weken na de conceptie krijgt de foetus al smaakpapillen. Een ongeboren kind kent dus al, naast andere smaken, de sensatie van een zoete smaak.  Als een kind ter wereld komt, heeft hij een aangeboren sterke voorkeur voor zoet. Dat is handig, want moedermelk is ook zoet en het is van levensbelang dat een kind die lekker vindt. Stel je voor dat moedermelk naar ­spinazie of azijn zou smaken!  Het aantal smaakpapillen op de tong van een kind is even groot als bij een volwassene, maar hun tong is veel kleiner. Dat betekent meer smaakpapillen per vierkante millimeter.  Dit maakt de smaakbeleving van kinderen veel intenser dan die van hun ouders. Vandaar dat hun reactie op smaak heftiger is: een zeer enthousiaste reactie bij zoet en een al evenzeer krachtige afwijzing van bitter en zuur.  Maar kinderen verschillen ook ­onderling in die smaakbeleving. Er zijn kinderen die wel twintig keer zo gevoelig zijn voor een zoete smaak als andere kinderen. Dat lijkt vooral een aangeboren ­kwestie.  Behalve dat onze tong in omvang groeit bij het ouder worden, neemt bij oudere mensen ook het aantal smaakpapillen geleidelijk af. Veel ouderen klagen dan ook over afnemende smaak.  De fascinatie voor snoep betreft niet alleen de zoete smaak. Je krijgt kinderen absoluut minder enthousiast voor een theelepeltje suiker dan voor een zak met blauw smurfensnoep of een zakje felgekleurde gummybears.  De verpakking, kleur, vorm én smaak van veel snoep zijn maximaal op kinderen afgestemd. Daarnaast symboliseert snoep iets feestelijks, zoals een verjaardag of een uitje. Ten slotte gebruiken we snoep ook als beloning of troost. Als we het als ouders al niet doen, doen anderen in de omgeving van je kind dat wel.  Dat veel kinderen dol zijn op snoep is dus niet verwonderlijk: het is het resultaat van hun biologie én hun omgeving.  Een moeder die haar jonge kinderen bij het ontbijt doorgaans crackers geeft, dun besmeerd met halvarine en light-smeerkaas met daarbij een glaasje magere melk, las tot haar ontzetting dat een vetarme voeding wellicht helemaal niet zo gezond is.  Wat ze nog onthouden had uit haar tienertijd is dat je dik en ziek kunt ­worden van vet eten. 'Let op vet' was in haar jeugd ­inderdaad de slogan in de voedingsvoorlichting. ­Sindsdien let ze in de supermarkt scherp op woorden als 'mager', 'light' en 'vetarm'.  Er zijn vele vetes over vet uitgevochten de afgelopen vijftig jaar en die duren voort tot de dag van vandaag. Als wetenschappers zo lang over iets bakkeleien is er vrijwel altijd sprake van een complex vraagstuk met veel invalshoeken. Onderzoeken leiden tot elkaar tegensprekende conclusies, afhankelijk van de onderzoeksopzet en de vraagstelling.  Wat weten we wel? Kinderen hebben vet nodig. Niet voor niets wordt bijna de helft van de energie in borstvoeding geleverd door vet. Vet is nodig voor de ontwikkeling van de hersenen en het zenuwstelsel van kinderen. Ons brein bestaat voor 70 procent uit vet.  Vet is nodig om de onmisbare vetoplosbare vitamines op te nemen (vitamine A, D, E en K). Vet bevat ook essentiële vetzuren die ons lichaam zelf niet kan aanmaken en die nodig zijn voor het goed functioneren van tal van organen. En, niet in de laatste plaats, het is een belangrijke en geconcentreerde energiebron. En kinderen die groeien en lichamelijk actief zijn hebben nu eenmaal veel energie nodig.  Het is daarom onverstandig om vetarm eten te propageren of te kiezen. Ouders geven hun kinderen daardoor vooral koolhydraatrijke voedingsmiddelen. Producten rijk aan geraffineerd zetmeel als witbrood, witte rijst en pasta en suikerrijke dranken kun je beter mijden dan vetrijke voeding.  Het gaat vooral om het soort vet en in welke vorm het gegeten wordt. Nederlandse kinderen krijgen te weinig vetzuren uit vis binnen en ook te weinig vetzuren uit bronnen als raapzaad en lijnzaad, maar consumeren aan de andere kant te veel verzadigd vet uit sterk bewerkt voedsel zoals koeken en snacks. Vet is immers belangrijk voor geur en smaak van voedsel en dat maakt vet voedsel voor veel kinderen extra lekker.  Het idee dat soja iets met vruchtbaarheid te maken heeft, is niet vreemd. Dertig jaar geleden werd al beschreven dat jachtluipaarden in een Californische ­dierentuin grote vruchtbaarheidsproblemen kregen door sojarijk voer.  Jachtluipaarden reageren als exclusieve vleeseters veel gevoeliger op soja dan exclusieve planteneters zoals koeien. De mens zit daar als alleseter een beetje tussenin. Experimenten en observaties bij verschillende diersoorten zijn dan ook vaak niet relevant voor de mens.  Er zitten in soja echter wel degelijk stoffen die een hormoonachtige werking hebben. Die stoffen worden isoflavonen genoemd. Isoflavonen zijn bij mensen hormoonverstoorders doordat ze binden aan de receptoren voor vrouwelijke geslachtshormonen (oestrogenen). Ze zitten vooral in plantaardig voedsel en heten daarom ook wel fyto-oestrogenen (phytos is plant in het Grieks). Ze hebben effecten die milder zijn dan de natuurlijke oestrogenen die de mens produceert.  Bij mensen heeft een matige consumptie van fyto-oestrogenen uit soja enkele voordelen. Zo blijken ze te helpen bij het verlichten van overgangsklachten. Ook is een ruime inname van soja geassocieerd met een wat verlaagd risico op borstkanker en hart- en vaatziekten.  Onderzoek bij volwassenen wijst uit dat er zelfs bij hoge inname van soja nauwelijks effecten gevonden zijn op bloedconcentraties van mannelijke en vrouwelijke geslachtshormonen. De meeste studies laten dan ook geen belangrijk effect zien van sojaconsumptie op de vruchtbaarheid.  Er zijn wel een aantal studies die een verband hebben gevonden tussen een hoge inname van sojaproducten en verminderde spermakwaliteit, maar er was methodologisch wel wat aan te merken op deze onderzoeken. Een groot effect zou ook opmerkelijk zijn gezien de hoge sojaconsumptie in veel Aziatische landen en de gestage bevolkingsgroei aldaar.  In Nederland consumeren we gemiddeld 2 gram soja per dag, terwijl Japanners wel 24 gram naar binnen werken en Indonesiërs ook ruim 20 gram per dag.  De overmatige productie van soja is vooral voor het milieu een groot probleem. Een matige inname van twee porties per dag is prima (een portie is een glas sojamelk, een kwart blok tahoe of een halve kop sojabonen/tempé/sojavlees). Dat kan geen kwaad en het heeft zelfs mogelijk wat gunstige effecten.  Voor nadelige effecten op de vruchtbaarheid zou ik me bij matige consumptie geen zorgen maken. Factoren zoals leeftijd, obesitas, overmatig alcoholgebruik en roken zijn daarbij veel belangrijker.  Dat veel suiker in onze voeding niet gunstig is voor de gezondheid, is bij veel lezers duidelijk. Frisdrankfabrikanten en voedingsproducenten vervangen daarom steeds vaker suiker door zoetstoffen.  Is dat nu wel zo'n goed idee? Op internet circuleren ­allerlei alarmerende berichten over kunstmatige zoetstoffen. De Europese voedselautoriteit Efsa is zich zeer bewust van die onrust bij de consument en heeft herhaaldelijk zoetstoffen getoetst op veiligheid.  Bij veiligheidsonderzoek wordt vooral gekeken of stoffen kankerverwekkend zijn bij proefdieren. Uit onderzoek blijkt dat stoffen als aspartaam (E951), sacharine (E954) en sucralose (E955) geen kanker veroorzaken bij muizen en ratten.  Over de relatie tussen kunstmatige zoetstoffen en ziekten als obesitas wordt vooral op sociale media veel geschreven. Zoetstoffen zouden dik maken door een ­effect op insuline. Insuline zorgt ervoor dat de suikerspiegel in het bloed constant blijft.  Bij het vooruitzicht iets suikerrijks te eten maakt het lichaam bij voorbaat al insuline aan. Door zoetstoffen te consumeren in plaats van suiker fop je de boel en daalt de suikerspiegel, waardoor je trek krijgt. Het is vergelijkbaar met het watertanden dat je doet wanneer je lekker eten ruikt.  Dat water (speeksel) dat in je mond loopt is het gevolg van een geconditioneerde reflex en bereidt je voor op de spijsvertering. Doordat zoetstoffen zorgen voor een laag bloedsuiker zou je dus juist meer eetlust krijgen.  Een dergelijk effect van zoetstoffen blijkt bij proef­dieren aanwezig, maar het is twijfelachtig of het bij mensen belangrijk is. Dikker worden door zoetstoffen wordt dan ook vrijwel alleen gezien in onderzoek bij ratten en muizen.  Onderzoekingen bij mensen met behulp van vragenlijsten laten regelmatig een verband zien tussen overgewicht of gewichtsstijging en het gebruik van zoetstoffen, maar veroorzaken zoetstoffen dat overgewicht, of gebruiken mensen met overgewicht nu eenmaal meer zoetstoffen in een poging hun gewicht te beheersen?  Experimenten bij mensen laten vrijwel altijd zien dat wanneer suiker vervangen wordt door zoetstoffen ze minder calorieën binnenkrijgen en wat afvallen.  Hoewel zoetstoffen veilig zijn bevonden en kunnen helpen minder suiker te consumeren, ben ik geen groot voorstander van een ruim gebruik van zoetstoffen. Nog lang niet alles is bekend. Zo bleken er recent ongunstige effecten van zoetstoffen op darmbacteriën. Zoetstoffen zitten daarnaast vooral in voedingsmiddelen die minder gezond zijn, zoals frisdrank. We kunnen beter wennen aan een minder zoete smaak.  Het is een beetje gemeen dat de natuur bedacht heeft dat groenten zo goed zijn voor kinderen en diezelfde kinderen er een ingeboren afkeer voor heeft gegeven. Omgekeerd zijn kinderen juist dol op friet, chips en ijs, die zo ongezond zijn. Kunnen we die groenten niet lekkerder maken door er friet, chips en ijs van te maken?  Groenten zijn er in veel soorten, zoals bladgroenten, knollen, peulvruchten, kool, kiemgroenten, vruchtgroenten, stengelgewassen en uien. Al die soorten en variëteiten daarbinnen bevatten verschillende mixen van een groot scala aan voedingsstoffen. De gezondheidsvoordelen van groenten zijn het grootst als je zo veel mogelijk varieert.  Alle groenten samen zijn belangrijke leveranciers van vitamines (A, C, E en foliumzuur), mineralen als kalium en magnesium en van voedingsvezels. Ze bevatten naast veel vezels ook veel water en dat maakt ze relatief caloriearm. Een hamburger met kleine portie friet en frisdrank levert ruim 600 kcal., bijna evenveel als 2,5 kilo peentjes of 5,5 kilo bladsla.  Inventieve voedseltechnologen hebben geprobeerd wat te doen aan het probleem dat Nederlandse kinderen zo weinig groenten eten. Ze bedachten naast groentefriet, groentechips en groente-ijs groentepasta, bloemkoolpizza en groentesmoothies.  Soms vervangen de groenten graan (zoals in groentepasta en bloemkoolpizza), wat inspeelt op een wijdverbreide angst voor ­gluten en zetmeel. Voor consumenten die gevoelig zijn voor gluten zijn ze een uitkomst, maar voor de hoeveelheid calorieën en koolhydraten maakt het niet zo veel uit. Rodelinzenpasta en groene-erwtenpasta bevatten wel wat meer eiwit en vezel dan pasta van tarwemeel.  Bij andere producten vervangen de groenten aardappels (groentechips en groentefriet). Groentefriet bevat ongeveer evenveel calorieën en koolhydraten als ovenfriet van aardappelen, maar groentefriet bevat wat meer eiwit, vezels en vitamines.  De meeste gefrituurde groentechips bevatten evenveel vet, zout en calorieën als aardappelchips, maar vaak wat meer vezels. Puur groentesap wordt doorgaans erg vies gevonden door kinderen. De meeste groentesmoothies en groente-­ijsjes die in de winkel te krijgen zijn, bevatten daarom zoveel vruchtensap dat ze daar wat betreft de hoeveelheid suiker niet voor onderdoen.  Nieuwe groenteproducten zijn dus wat betreft de hoeveelheid voedingstoffen vaak wat gezonder dan de producten die ze vervangen. Het gezonde imago kan ertoe leiden dat ouders denken dat ze hun kinderen zonder schuldgevoel volop friet, chips en ijs kunnen geven. Tussendoor én bij de maaltijd. En dan blijken het gewoon toch dikmakers.  Het goed begrijpen van etiketten op de verpakking van voedsel is een vorm van wat 'voedselgeletterdheid' genoemd wordt. Een voorbeeld van problemen daarmee is het onjuist interpreteren en toepassen van het begrip 'houdbaarheidsdatum'.  Het gaat bij voedselgeletterdheid niet per se om het kunnen lezen en schrijven. De meeste mensen kunnen de teksten op de verpakking die gaan over de houdbaarheid prima lezen, maar veel minder mensen begrijpen wat ermee bedoeld wordt en wat dat betekent voor het consumeren of weggooien van voedsel.  Deels als gevolg van misverstanden rond de houdbaarheidsdatum van voedsel gooien Nederlanders jaarlijks 135 kilo voedsel per persoon weg.  Voor de EU gaat het om 88 miljard ton eten per jaar, wat neerkomt op een verlies van 143 miljard euro. Dat is behalve ­zonde van het geld ook ethisch onaanvaardbaar in een ­wereld waar honger en schaarste aan voedsel nog steeds veel voorkomen.  De misverstanden worden erg in de hand gewerkt doordat de wetgever twee begrippen toestaat die veel op elkaar lijken, maar toch totaal verschillende zaken betekenen. Het gaat om 'te gebruiken tot' en 'ten minste houdbaar tot'.  Voor de meeste consumenten betekenen die termen hetzelfde. Voedsel is 'over de datum' als die net verstreken is. In de vuilnisbak ermee. Anderen weten dat die datum wellicht niet zo serieus genomen moet worden. Het gevolg is dat veel consumenten melk, eieren en vis gebruiken die over de datum is, terwijl dat soort producten mogelijk niet meer veilig zijn.  Anderzijds worden, ook ten onrechte, veel brood, groenten en fruit, en houdbare producten weggegooid die juist nog prima te eten zijn. Bij het bedenken van die termen hebben vast geen consumenten meegedacht; een tekortkoming bij veel door juristen vastgestelde teksten op voedsel.  Hoe zit het nu? 'Te gebruiken tot' (TGT) slaat op de veiligheid van voedsel. Na die datum is de veiligheid niet meer gegarandeerd (denk aan bedorven koelverse maaltijden, eieren en vis). De term 'ten minste houdbaar tot' (THT) slaat op de kwaliteit (kleur, geur, smaak) van voedsel.  De producent geeft daarmee aan dat de kleur of de smaak wat achteruit kunnen gaan - denk bijvoorbeeld aan de kleurverandering van lang bewaarde chocola. Vooral bij ongekoelde producten geldt dat ze tot ver na die datum veilig gegeten kunnen worden. Bij gekoelde THT-producten kan echter ook de veiligheid in het geding zijn. Niet zo simpel dus. Het is hoog tijd dat de wetgever dit verduidelijkt.  Een lezer klaagde over de onrechtvaardigheid dat haar tienerdochter voortdurend enorm op haar gewicht moest letten, terwijl haar graatmagere zoon haar de oren van het hoofd at zonder dikker te worden.  Ik kan me zelf ook een vakantie herinneren waarin naast onze toen achttienjarige zoon ook drie van zijn vrienden meereisden. Ieder werkten ze 's avonds in recordtempo meerdere grote borden spaghetti carbonara weg en na het forse nagerecht begonnen ze alweer met het smeren van boterhammen (want toch nog steeds honger). Snel daarna gingen de zakken chips open. Er was niet tegenop te koken.  Het klopt dat de energiebehoefte van jongens groter is dan die van meisjes, vooral als ze wat verder in de puberteit zijn. Gemiddeld heeft een meisje van dertien 2200 kilocalorieën per dag nodig en een jongen van die leeftijd 2400. Maar een paar jaar later zijn die verschillen tussen jongens (bijna 3200 kcal per dag) en meisjes (nog geen 2500 kcal) veel groter.  Een verschil van ongeveer 700 kcal - dat is een grote avondmaaltijd per dag extra. Natuurlijk is dit maar een gemiddelde en individueel hangt de energiebehoefte af van het lichaamsgewicht, de lichaamssamenstelling, de lengte en de hoeveelheid lichamelijke activiteit, maar het klopt met de observatie van veel ouders dat puberjongens zich vaak gedragen als hongerige wolven.  Die toenemende energiebehoefte tijdens de groei bij vooral jongens heeft van alles te maken met de verandering in lichaamssamenstelling. De toenemende testosteronproductie bij jongens zorgt voor spieropbouw, terwijl de toenemende aanmaak van oestrogenen bij de meisjes juist leidt tot meer vetopslag. Spieren vereisen veel meer energie dan vet.  Een jongen van zestien met een gemiddeld gewicht en gemiddelde lengte heeft al gauw 12-13 kilo meer spieren dan een meisje. Die vetopslag is bij meisjes, vooral vlak onder de huid in heupen, dijbenen en borsten, dient alvast als energievoorraad voor latere zwangerschap en borstvoeding. Die spieren bij jongens zijn vooral nuttig voor kracht en snelheid. De biologie is behoorlijk seksistisch en rolbevestigend.  Het gevolg van die verschillen in puberteitsontwikkeling is dat jongens meer mogen eten dan meisjes zonder te dik te worden. Als ze te zwaar zijn vallen jongens op dezelfde hoeveelheid calorieën ook meer af dan meisjes. Het lichtpuntje voor meisjes is dat een teveel aan lichaamsvet bij hen veel minder schadelijk is voor de gezondheid dan bij jongens. Maar dat is wellicht een schrale troost.  Er zijn weinig voedingsmiddelen recentelijk zo van hun voetstuk getuimeld als vruchtensap. Van een toonbeeld van gezondheid nu verstoten uit de Schijf van Vijf. Veel mensen raken ervan in de war. Waarom is een sinaasappel gezond, maar als ik hem uitpers ineens niet meer?  Voedingswetenschappers richten zich steeds meer op de gezondheidseffecten van voedingsmiddelen zoals vruchtensap en fruit dan op die van voedingsstoffen zoals vitamine C en suiker. Vaak zien we dat door het bewerken van voedsel, zoals het uitpersen van een ­sinaasappel, ook het effect op het lichaam verandert.  Al in 1977 publiceerde het gezaghebbende wetenschappelijke tijdschrift The Lancet de resultaten van een eenvoudig experiment. Vrijwilligers kregen vier ­appels aangeboden als appelmoes, appelsap of gewoon als intacte appels. De snelheid van het consumeren was elf keer zo snel bij appelsap als bij appels en de appelmoes zat daar een beetje tussenin.  De verzadiging na het drinken van appelsap was aanmerkelijk minder dan die na het eten van appels. Appelsap zorgde voor een veel hogere insulinepiek in het bloed en er was ook een eerdere daling van het bloedsuikergehalte. De voedingsstoffen waren grotendeels hetzelfde gebleven, maar de effecten op eetlust en bloedsuiker waren dus volkomen verschillend.  Voor 1 liter appelsap heb je 2 kilo appels nodig. Mensen tikken makkelijk 1 liter appelsap per dag weg, maar 2 kilo appels verorberen is vrijwel niet te doen. Bij het eten van appels moet je lichaam hard werken om de suikers in het lichaam te kunnen opnemen en de vezels af te breken. Bij sap hebben pers, juicer of blender dat werk grotendeels overgenomen.  De natuurlijke verpakking van suikers in appels beschermt ons tegen overconsumptie ervan en daarmee tegen de bijbehorende gezondheidsproblemen. Amerikaanse onderzoekers constateerden dat een hoge inname van fruit het risico op gewichtsstijging en type 2-diabetes verlaagde, maar dat bij een hoge inname van vruchtensap het risico juist verhoogd was.  Naast suiker bevat vruchtensap, net als fruit, veel zuren; en die tasten het tandglazuur aan. Maar sap heeft ook gunstige kanten: het is een goede bron van kalium, vitamine C en foliumzuur. Het is daarom een veel betere keuze dan frisdrank, die evenveel suiker en zuren ­bevat, maar geen voedingsstoffen.  Daarom zeggen de Gezondheidsraad en het Voedingscentrum dat je als je dorst hebt beter water kunt drinken dan vruchtensap en dat je beter fruit kunt eten dan het sap ervan drinken.  Een lezer had het idee dat ze vaak trek kreeg en ging eten terwijl ze in werkelijkheid dorst had. Dat zou haar afvalpogingen wellicht ondermijnen. Op populaire websites over afvallen wordt inderdaad wel gesuggereerd dat eetlust en dorst in hetzelfde hersengebied worden geregeld en kunnen worden verward.  Dat is echter niet het geval. Dorstgevoel zet ons aan tot drinken om onze water- en mineralenbalans (denk aan natrium, magnesium en kalium) op peil te houden. We gaan in een paar dagen dood als we geen water drinken.  Maar ook een teveel aan water kan dodelijk zijn. Ons brein bewaakt die waterbalans door het bloedvolume en de bloeddruk voortdurend in de gaten te houden. Als die te laag zijn door een watertekort, krijgen we dorst. Water en mineralen zijn essentieel voor ons functioneren, maar bevatten nul ­calorieën.  Honger en verzadiging draaien juist wel om calorieën en de energiebalans. Die balans is minder kwetsbaar dan bij water, doordat we een behoorlijke energievoorraad in de vorm van vetweefsel hebben. We kunnen daarom wel weken, soms maanden, zonder eten.  De ­regulatie van onze energiehuishouding is complex en is op de langere termijn (dagen, weken) gebaseerd op hormonale signalen uit brein, maagdarmkanaal, bloed en vetweefsel. Een afnemende energiereserve in vetweefsel spoort ons aan om te eten. Maar ook ons bloedsuikergehalte geeft onmiddellijk signalen af bij een tekort aan energie, en een volle maag stimuleert een gevoel van verzadiging.  Water drinken voor een maaltijd verzadigt door het volume een beetje en kan mensen helpen minder te eten. Van nature gaat het prima met die gescheiden regelmechanismen. Heb je dorst, dan drink je water. Bij ­honger gaat je voorkeur vooral uit naar voedsel vol vet, koolhydraten en eiwit.  Mensen hebben echter zodanig geknutseld aan hun voedsel dat lichaam en brein zo nu en dan de kluts kwijtraken. Zo hebben we frisdrank ­bedacht als dorstlesser. Naast een hoop water krijg je daarmee ook een sloot suiker binnen. Daardoor krijg je eerst een suikerpiek in je bloed, gevolgd door een sterke daling, en frisdrank verzadigt ook nauwelijks: je krijgt trek door het lessen van je dorst.  Daarnaast fabriceerden we 'light' voedsel met suiker- en vetvervangers. Zulk voedsel levert wel het volume, maar niet de bijbehorende inhoud, wat het lichaam en brein ook verwart. Kortom, honger en dorst zijn gescheiden gereguleerd, maar ons moderne sterk bewerkte voedselaanbod kan ook hier roet in het eten gooien.  De Gezondheidsraad beveelt drie koppen zwarte of groene thee per dag aan. Dat verlaagt het risico op hartinfarcten, beroerten en type 2 diabetes. Over de gezondheidseffecten van rooibos- en kruidenthee valt niet veel te zeggen; er zijn te veel soorten en mengsels. Rooibos- en kruidenthee mogen ook eigenlijk geen thee heten, want ze zijn niet afkomstig van de theeplant.  Het gaat de Gezondheidsraad om 'gewone' zwarte of groene thee. Beide zijn afkomstig van de theeplant ­(Camellia sinensis), waarbij het enige verschil is dat zwarte thee geoxideerd is (gefermenteerd of vergist in de open lucht). Dat proces verandert de kleur en smaak, maar nauwelijks de gezondheidseffecten.  In thee zit theïne. Dat is hetzelfde als cafeïne en is dus even opwekkend. Zwarte thee bevat iets meer theïne dan groene (30-40 versus 20-30 mg) - in beide gevallen veel minder dan de 85 mg cafeïne in een kop koffie.  In groene en zwarte thee zit ook looizuur (tannine) en dat kan je tandglazuur aantasten, waardoor je tanden verkleuren. Hoe langer je de thee laat trekken, hoe meer looizuur. Groene thee bevat meer looizuur dan zwarte thee en is daarom eigenlijk slechter voor je tanden. Het beste is om na een kop thee je mond even te spoelen met water of thee te drinken met een wolkje melk. ­Melkeiwit bindt namelijk de tannines. Die Britten hebben het niet zo verkeerd bekeken.  Kortom: zwarte en groene thee zijn gezonde dranken en een goed alternatief voor water, mits je er geen suiker in doet.  Begin februari was er in Den Haag het Grote Suiker­debat over de rol van suiker in de voeding. Het debat was georganiseerd door het Platform Suikers en Voeding (dat wordt gefinancierd door de suikerindustrie) en de uitkomst was, enigszins voorspelbaar, dat suiker ten onrechte wordt 'gedemoniseerd'.  ""Minder suiker betekent niet dat het probleem is opgelost. We moeten het over calorieën hebben,"" was één van de belangrijkste conclusies. Dit suggereert ten onrechte dat het bij voeding en gezondheid vooral over de kwantiteit en niet over de kwaliteit van de voeding gaat.  Waarom maken veel experts zich wel degelijk zorgen over de suikerinname van Nederlandse kinderen? In Nederland is geen maximum gesteld aan het aantal grammen suiker dat een kind mag hebben.  Richtlijnen zijn wel opgesteld door gezaghebbende organisaties, zoals de Wereldgezondheidsorganisatie. Die adviseerde in 2015 volwassenen en kinderen niet meer dan 10 procent van hun dagelijkse calorie-inname uit 'vrije suikers' te halen en dat het nog beter is om dat te verlagen naar 5 procent.  Vrije suikers zijn toegevoegde suikers en suikers die zijn 'vrijgemaakt' uit hun natuurlijke omgeving (zoals bijvoorbeeld bij vruchtensap). Jongens van 4 tot 8 jaar hebben gemiddeld circa 1500 kcal/dag (meisjes 1400) nodig. Vijf procent van de inname is dan 75, respectievelijk 70 kcal, ofwel rond de 18 gram suiker. Niet meer dan 4 à 5 theelepels.  Als een kind van zes ontbijt met een bordje kinderontbijtgranen (bv Coco Pops; 10 gram suiker per portie) en een pakje sinaasappelsap drinkt (18 gram suiker), zit het al ruim boven de hoeveelheid die de WHO aanbeveelt. En dan moet de dag nog beginnen.  Er volgen bijvoorbeeld nog een plakje ontbijtkoek (8 gram suiker), zoet broodbeleg tussen de middag, wat snoep of koekjes, wellicht een toetje en nog wat gezoete drankjes zoals yoghurtdrank of appelsap (20-25 gram suiker).  Een kind haalt makkelijk 80 tot 100 gram suiker per dag. Niet verwonderlijk dat Nederlandse kinderen, volgens het Kenniscentrum Suiker & Voeding (ook gefinancierd door de suikerindustrie), gemiddeld 17 procent van hun energie uit toegevoegde suiker halen. En daarbij tellen de vruchtensappen nog niet eens mee. Een Nederlands kind eet en drinkt per jaar zijn lichaamsgewicht aan suiker.  Nederlandse kinderen eten daarnaast veel te weinig groenten, fruit, vis en voedingsvezel. Een verschuiving in de bronnen van calorieën is inderdaad nodig. Niet gek om dan te beginnen met het sterk verminderen van de hoeveelheid suiker in de voeding van kinderen.  Een lezer had verschillende meningen over lijnzaad ­gelezen. Het zou wel of juist niet goed zijn voor het functioneren van de darmen en voor hart en bloed­vaten. En als het goed is, wat is dan de aanbevolen ­hoeveelheid?  Lijnzaad wordt gewonnen uit vlas. Vlas is één van die planten die mensen al vele duizenden jaren cultiveren. Werkelijk alles van die plant kan door ons nuttig gebruikt worden. Vlasplanten hebben mooie witte of blauwe bloemen, leuk voor in een vaasje.  Vlasvezel die we uit de bast van de steel winnen, kan worden gebruikt voor de productie van linnen, en er zijn aanwijzingen dat mensen al 30.000 jaar geleden textiel maakten uit vlas. Uit de zaden kan lijnzaadolie worden gewonnen. Minstens 5000 jaar geleden werd daarom in grote delen van Azië, Afrika en Europa al intensief vlas verbouwd.  Vlaszaad of lijnzaad, zoals wij het nu meestal noemen, werd ook al vroeg gebruikt als geneesmiddel, meestal als ontstekingswerend middel. Het werd tot recent ­echter niet voorgeschreven als laxeermiddel, waarschijnlijk omdat obstipatie vroeger niet veel voorkwam. Obstipatie is een typische welvaartsziekte, die veelal wordt veroorzaakt door een ongunstig voedingspatroon, weinig bewegen en psychische stress.  Lijnzaad bevat stoffen die in water zorgen voor opzwelling en slijmvorming. Daardoor wordt het volume van de ontlasting groter en wordt die vochtiger, waardoor die beter de darm kan passeren. Om die stoffen goed beschikbaar te maken voor het lichaam moet je ze goed kauwen of ze met een vijzel te vermalen.  De olie die je uit de zaden kunt persen, is ook al multifunctioneel - te gebruiken in verf en als impregneermiddel, maar ook als basis voor vloerbedekking (lino­leum). Het woord linol (afkomstig van linum, Latijn voor vlas) vinden we ook weer in de woorden linolzuur en linoleenzuur.  Ongeveer een kwart van de vetzuren in lijnzaadolie is linolzuur. Linolzuur is door de margarinereclames beroemd geworden om zijn cholesterolverlagende werking. De helft van de olie is alfa-linoleenzuur en dat is eigenlijk een nog veel bijzonderder vetzuur: het is de enige belangrijke plantaardige vorm van omega-3 vetzuren. Die komen verder in de natuur vooral voor in dierlijke producten zoals visolie. Die omega-3 vetzuren zijn gunstig voor hart en bloedvaten, maar remmen ook ontstekingsreacties.  Is er dan niets mis met lijnzaad? Nou, zoals bij alles dat een effect heeft op ons lichaam moet je hier ook ­verstandig doseren. Dagelijks een paar eetlepels gebroken lijnzaad is genoeg.  Ik hoor regelmatig van lezers dat ze zich schuldig voelen als het niet lukt om minder te snoepen, snacken of drinken. En blijvend afvallen lukt vaak ook niet. ­Gewoon een kwestie van gebrek aan wilskracht? Die indruk wordt wel vaak gewekt, vandaar het schuldgevoel.  Ik was laatst bij een lezing van een gerenommeerde medische wetenschapper. Na een inleiding over risicofactoren voor een hartinfarct toonde hij een foto van zichzelf. Een aantal jaren jonger, maar een flink aantal kilo's zwaarder. Op een bepaald moment, vertelde hij, had hij 'de knop omgezet' en was hij rigoureus ­anders gaan eten.  De volgende dia's toonden links vernauwde en rechts schone open bloedvaten. Dat laatste was het resultaat van al die inspanningen. Hij keek daarbij de zaal indringend aan over zijn brilletje en ­concludeerde: ""Het hartinfarct is dus een keuze."" Een gezond hart door wilskracht.  Hoe is dat te rijmen met boodschappen van populaire hersenboeken als 'de vrije wil bestaat niet'? Gedrag is volgens de auteurs het resultaat van onbewuste en ­automatische reacties op prikkels uit onze omgeving. Een schijnbaar hopeloos uitgangspunt voor gedragsverandering in een omgeving vol verleidingen.  Wilskracht wordt door velen als een te cultiveren deugd gezien en een gebrek daaraan als een persoonlijk falen. Het zou een soort bekwaamheid zijn, net als uithoudingsvermogen. Net als uithoudingsvermogen zou je daadkracht door training kunnen vergroten, maar je kunt evengoed ook uitgeput raken.  Het blijkt echter dat het centraal stellen van wilskracht bij gedrag een te simpele karikatuur maakt van het complexe proces dat nodig is voor het aanleren van nieuwe gewoonten. Ons gedrag komt namelijk inderdaad grotendeels voort uit impulsieve reacties op onze omgeving.  Het concept van wilskracht dicteert dat je, als je je gedrag wilt veranderen, die reflexen moet onderdrukken of ­negeren. Volgens nieuwere inzichten moet je echter juist gebruik maken van die natuurlijke reacties op prikkels bij de geleidelijke overgang van oude naar nieuwe gewoonten.  Een omgeving creëren of opzoeken die onbewust verleidt tot de gezondere keuze is daarbij essentieel. Gezonder gedrag belonender maken dan het ongezondere alternatief helpt ook. Ga bijvoorbeeld met je beste vrienden gezond koken in plaats van in je eentje een pizzapunt met cola voor de tv weg te werken.  Wat belonend is, is voor iedereen verschillend. Ga op zoek naar wat voor jou werkt, in plaats van te vertrouwen op die ongrijpbare wilskracht.  Ik ben niet religieus opgevoed, maar zat een tijdje op een katholieke school in het zuiden. Ik kan me nog, als brugklasser, die voor mij vreemde plaatjes herinneren van mannen met een ring van licht om hun hoofd.  Dat waren heiligen, werd mij uitgelegd. Op deze manier ­afgebeeld om ze te kunnen onderscheiden van gewone mensen. Zo'n ring heet ook wel een aureool. Voedsel dat bijzonder gezond geacht wordt, heeft ook zo'n ­bijzondere uitstraling: een gezondheidsaureool. Een health halo in het Engels.  Voedselfabrikanten geven ook hun minder gezonde producten graag zo'n uitstraling. Dat doen ze door geselecteerde ingrediënten met nadruk te vermelden. Zo staan op het etiket aan de voorkant van een pot Nutella hazelnoten en een glas melk afgebeeld.  Pas op de achterkant zie je in kleine lettertjes dat de voornaamste ingrediënten suiker en palmolie zijn. Per 100 gram zowaar 57 gram suiker en 32 gram vet. Zo gebruiken fabrikanten ook graag fruitnamen. Fruit is immers ook een beetje 'heilig'.  Dus werd vorig jaar Wicky Aardbei 'met 30% minder suiker' geïntroduceerd. Mooi plaatje van een grote aardbei op de voorkant. Een ideaal drankje voor je kind. Tot je leest dat het drankje slechts 10% vruchtensap bevat, waarvan 0,6% aardbei. Dat is pakweg één gram aardbei in een pakje van 200 ml suikerwater.  Nog twee voorbeelden: een pakje gedroogde kippensoep van Royco bevat nauwelijks kip (0,6%) maar wel veel zout (1,6 gram per kop) en zetmeel.  Afgelopen jaar won 'Optimel Griekse stijl drinkyoghurt honing walnoot smaak' nog het Gouden Windei van Foodwatch. Er zit geen honing in en ook geen walnoot. Door de woordjes 'stijl' en 'smaak' is dat blijkbaar wettelijk toegestaan.  Dit soort fopperij is onverdedigbaar, gezien de maatschappelijke kosten van de overmatige consumptie van suiker, zout en vet. Het Europees Hof van Justitie verbood in 2015 misleidende suggesties op verpakkingen: 'De etikettering van een levensmiddel mag de consument niet misleiden door de indruk te wekken dat het een ingrediënt heeft dat het in werkelijkheid niet bevat.'  Organisaties als de Consumentenbond en Foodwatch eisten dan ook al herhaaldelijk en terecht een duidelijke vermelding van de voornaamste ingrediënten op de voorkant van de verpakking en niet alleen in kleine ­lettertjes op de achterkant.  Het suggereren van een gezondheidsaureool bij ongezond voedsel laat een product met nauwelijks boontjes lijken op 'heilige boontjes' en de gemiddelde consument gaat daar met boter en suiker in.  Veel Amsterdamse ouders en hun kinderen bezoeken in deze tijd van het jaar meerdere drukke open dagen van middelbare scholen. Die presenteren zich zo gunstig mogelijk aan de aanstaande brugklassers. Amsterdam heeft immers een vorm van loting en matching waarbij kinderen een voorkeurslijst van 12 middelbare scholen invullen waarna een algoritme hen plaatst.  Een aantal ouders schreef mij daarover. Niet om te klagen over de methode van plaatsing, maar over de manier waarop scholen zich aantrekkelijk proberen te maken voor leerlingen.  ""Wij zijn enorm verbaasd over de enorme hoeveelheden snoep die worden uitgedeeld. Engelse drop bij Engels, Haribo-snoepzakjes bij Duits, muntendrop bij wiskunde, schalen drop bij de uitgang.""  Een andere ouder noemde de proefles geschiedenis waarin het leenstelsel werd uitgelegd aan de hand van een op te delen boterkoek. Na de uitleg mochten de kinderen de koekpunten opeten.  Een dochter was enorm in haar nopjes met het molecuulmodel dat ze bij scheikunde had mogen maken van kokindjes verbonden door satéprikkers. Het model mocht ze meenemen naar huis. Lekker!  Als je een dozijn scholen hebt bezocht, heeft je kind jaszakken vol snoep gescoord. Waarom scholen menen zich voor te moeten doen als het snoephuisje van de heks van Hans en Grietje is wel duidelijk. Je lokt er kinderen mee. 'Knibbel, knabbel, knooltje, wie knabbelt er aan mijn schooltje?'  Kinderen worden van jongs af aan bij voortduring getroost of beloond met snoep. Dat je kinderen in een betere stemming kunt krijgen door ze iets lekkers te geven weet iedereen wel uit ervaring. Het werkt ook bij volwassenen.  Een aloude truc: als je kijkers krijgt bij het huis dat je wilt verkopen, bak je vlak daarvoor een appeltaart. Door de heerlijke geur en smaak bekijken de aspirant-kopers eventuele verzakkingen, vermolmde kozijnen en oude lekkages veel minder kritisch.  Maar kinderen zijn extra kwetsbaar. Wetenschappelijk onderzoek wijst uit: snoep gebruiken als beloning in het onderwijs is een slecht idee. Kinderen worden bevestigd in het idee dat vaak en veel snoepen iets goeds is dat ook door mensen met autoriteit zoals leraren als zodanig wordt beschouwd. Het ondermijnt de snoeprantsoenering die ouders proberen te handhaven.  De schoolkeuze proberen te beïnvloeden door traktaties is een vorm van ongewenste kindermarketing. Schoolleiders en leerkrachten blijken zich hiervan niet of nauwelijks bewust te zijn. Verleiden met snoep hoort er gewoon bij. Het is hoog tijd dat dat verandert.  Een lezer vond in de jaszak van haar dochter van tien de wikkel van een rol koekjes. Het prijsje van de prijsvechter zat er nog op: 49 cent.  Gevoelens van verbazing (hoe kunnen koekjes zo goedkoop zijn?) en boosheid (wie verleidt mijn dochter tot het kopen van die goedkope rommel?).  Een rondje discounters bevestigt dat koekjes belachelijk goedkoop kunnen zijn. Ik vond er pakken en rollen biscuits, roze koeken, lange vingers en minikano's met prijzen tussen de 49 en 99 cent voor 200-300 gram. Je kunt die koekjes voor dat geld zelf niet bakken. En wat kan je kind na schooltijd voor dat bedrag aan gezonde tussendoortjes kopen in het Kruidvat, de Xenos of de Action? Ik heb in mijn rondje goedkope winkelketens niets kunnen vinden.  Sterk bewerkt voedsel kan zo ridicuul goedkoop geproduceerd worden doordat het in bulk wordt gemaakt van goedkope ingrediënten en de producten langdurig houdbaar zijn. Dat pak lange vingers kun je gerust, als je zo lang kunt wachten, over tien jaar nog opeten.  Vergeleken met verse, onbewerkte, niet-houdbare producten als fruit en groenten zijn er minder kosten voor transport en opslag en is er minder verspilling. Fruit en groenten moeten immers vaak met de hand ­geoogst worden en ze moeten voorzichtig, gekoeld en snel worden getransporteerd om ze vers in uw winkelmandje te ­krijgen. En als ze niet meer vers zijn, worden ze vaak weggegooid. Het grootste deel van de prijs van vers wordt bepaald door die kosten in de keten. De boer of teler vangt niet veel voor zijn producten.  Koekjes worden gemaakt van goedkope ingrediënten, zoals mais, soja, tarwe, rijst en suiker. Die komen uit ­lagelonenlanden of worden in rijke landen goedkoop geproduceerd met landbouwsubsidies. Veel van die ­gesubsidieerde ingrediënten worden verwerkt in veevoer en goedkope rommelvoeding. En consumenten zijn er dol op, want die producten zijn naast goedkoop ook nog eens erg lekker.  Een Amerikaans onderzoek liet zien dat meer dan de helft van de inname van calorieën uit voedsel kwam dat met de meeste overheidssubsidie werd geproduceerd.  Mensen die relatief veel van die gesubsidieerde producten aten, vaak met een laag inkomen, hadden relatief vaak last van obesitas, type 2 diabetes en een hoger risico op hart- en vaatziekten. Zo subsidiëren overheden indirect rommelvoedsel en ondermijnen ze tegelijkertijd de volksgezondheid; een aspect dat veel meer aandacht behoeft in ons voedings- en voedselbeleid.  Een lezer had bij een maaltijd met vrienden bedacht om fruit mee te nemen als toetje. Dat viel niet in goede aarde bij alle tafelgenoten. Fruit na de maaltijd zou leiden tot buikpijn en een opgeblazen ­gevoel.  Dit idee lijkt inderdaad wijdverbreid. Ik vond er op internet talloze verwijzingen naar. Als fruit wordt gegeten samen met ander voedsel, gaat door de aanwezigheid van fruitsuikers de maaginhoud gisten, zo is de redenering.  Dat vergisten zou tot gasvorming in je maag leiden en daardoor een opgeblazen gevoel geven. Dat idee gaat blijkbaar ver terug, want de ayurvedische leer zegt al dat fruit alleen gegeten mag worden op een lege maag.  Voor dat gisten en rotten in de maag heb je bacteriën nodig. Maar de inhoud van de maag bevat zoveel zoutzuur dat er vrijwel geen bacteriën in overleven. De uitzondering is de bacterie helicobacter pylori die, als je ermee besmet bent, kan leiden tot maagwandontstekingen en maagkanker. Maar die bacterie speelt in dit verband verder geen rol. Als het voedsel eenmaal de maag heeft verlaten en in de dunne darm terechtkomt, wordt het door enzymen uit vooral de alvleesklier verder afgebroken.  Die enzymen zijn juist uitstekend in staat mengsels van voedsel te verteren. Als dat niet het geval zou zijn, zouden wij als omnivoren met een sterk gevarieerde voeding voortdurend grote problemen ondervinden met onze spijsvertering.  Waar komt dat opgeblazen gevoel dat velen regelmatig ervaren na de maaltijd dan wél vandaan? Die vraag is nog niet zo eenvoudig te beantwoorden, want tal van factoren, zoals stress, alcoholgebruik, roken, inactiviteit, medicijngebruik en darmziekten kunnen daar een rol bij spelen.  Maar ook voedsel speelt een belangrijke rol, want het opgeblazen gevoel is meestal het gevolg van gas dat ontstaat door de afbraak van voedsel door bacteriën als het is aangekomen in de dikke darm.  Dat is bijvoorbeeld het geval als melkdrinkers het enzym missen dat melksuiker (lactose) afbreekt. Bacteriën breken de suikers dan af, waarbij gas wordt gevormd. Ook zetmeelrijke groenten zoals bonen, ui, prei, erwten en linzen kunnen leiden tot hinderlijke gasvorming, evenals het eten van verschillende koolsoorten en sterk gekruid voedsel.  Fruit na de maaltijd is juist een uitstekende keuze. Het bevat meestal minder calorieën dan allerlei andere toetjes en de vitamine C bevordert de opname van stoffen als ijzer uit de voeding.  In de eerste maanden van het jaar word je ermee doodgegooid: challenges. De sugar challenge daagt je uit een maand geen suiker te eten. Zo zijn er ook de veggie-, de vegan- en de footprint challenge. Ook voor alcohol zijn er uitdagingen: dry January of zelfs 40 of 90 dagen geen alcohol drinken. Er is vrijwel geen krant waar geen ervaringen met dit soort challenges zijn opgetekend.  Ik vind deze challenges een uitstekend idee. Mensen die eraan beginnen ervaren hoe moeilijk het is om zaken als suiker en alcohol in onze samenleving te mijden en ze bemerken ook de effecten van het schrappen ervan op hun welbevinden. Die zijn, na een paar dagen ontwenning, vrijwel altijd positief: meer energie, betere nachtrust en beter mentaal functioneren. Ook bij mensen die daarvoor dachten dat ze hooguit matige, sociale drinkers waren.  Van de Nederlanders van 19 jaar en ouder valt ruim tien procent in de categorie 'zware drinkers': dat wil zeggen dat zij minstens één keer per week meer dan vier (vrouwen) of zes (mannen) glazen alcohol op een dag drinken.  Overmatig drinken komt het meest voor bij twintigers en het minst bij de groep van 70 jaar en ouder. De overgrote meerderheid van de volwassenen is een 'matig drinker' (maximaal één glas per dag voor vrouwen of twee glazen per dag voor mannen).  Veel matige drinkers zien hier het probleem niet van in: ""Matig drinken is toch juist gezond?""  Het klopt dat in vergelijking tot mensen die zeggen niets te drinken, matige drinkers iets langer leven en minder hartinfarcten krijgen. Maar wanneer je corrigeert voor het feit dat bij de geheelonthouders ex-drinkers zitten, is die gezondheidswinst geheel verdampt.  Mensen die stopten met drinken hadden daar meestal gezondheidsredenen voor, zoals alcoholisme of een andere ziekte. Matig drinken heeft dus geen duidelijke gezondheidsvoordelen. Zware drinkers hebben bovendien wel degelijk meer kans op ziekten en op vroegtijdig overlijden.  De wereldgezondheidsorganisatie beschouwt alcoholische dranken als één van de belangrijkste veroorzakers van welvaartsziekten. Alcohol verhoogt de bloeddruk en is kankerverwekkend. Er is eigenlijk geen veilige ondergrens voor alcoholinname als het gaat om het risico op kanker.  Een commissie van de Gezondheidsraad gaf in 2015 dan ook als advies: drink geen alcohol, en als je toch drinkt, dan niet meer dan één glas per dag. Een droge conclusie en een nuchter advies.  In mijn jeugd kwam wekelijks de schillenboer langs. Een sjofel mannetje in een blauwe overal met, in mijn herinnering, een oud en wat somberend paard dat voortsjokte voor een rammelende kar vol schillen.  Op de luide roep 'schillûûh' van de schillenboer kwamen de buurtbewoners met hun gevulde schillenemmer uit hun huizen om die in de kar te legen.  De schillen, vooral van aardappels, werden hier ­inderdaad vooral opgehaald om als veevoer te dienen. Inmiddels zijn de schillenboeren verdwenen en op veel plaatsen vervangen door containers voor groente-, fruit- en tuinafval, waarvan de inhoud meestal wordt verwerkt tot compost.  Aardappels werden in de tijd van de schillenboer driftig geschild, omdat mensen bang waren voor de giftige stof solanine. Solanine ontstaat onder de schil als aardappels groen worden na blootstelling aan licht, maar bij gewone gele aardappels is schillen onnodig. Ook van de schillen van komkommers en aubergines wordt vaak ten onrechte gedacht dat die vol giftige stoffen zitten.  Schillen zijn er van nature voor de bescherming van de wortel, knol of vrucht en daarom zitten ze vol antioxidanten, zoals vitamine C, om bederf aan de binnenkant van de vrucht te voorkomen. De vezel maakt de schil stevig en beschermt fruit en groenten tegen ­bedreigingen als insecten en schimmels.  Voor ons is die vezel goed tegen obstipatie. Zo zit bijvoorbeeld ongeveer de helft van de hoeveelheid vezel in een aardappel in de schil en dat is voor voedingsstoffen als ijzer zelfs 90 procent. In feite gooien we met de schillen vooral een groot deel van de voedingsstoffen van de aardappelen, komkommers en aubergines weg. Ook het schrappen van wortels en bieten is overbodig.  Veel mensen schillen tegenwoordig fruit en groente vanwege de chemische verontreinigingen, zoals bestrijdingsmiddelen op de schil. Maar toxicologisch onderzoek wijst uit dat we ons daarover niet veel zorgen hoeven te maken.  Goed afschrobben en afspoelen is over het algemeen voldoende, schillen is meestal niet nodig. Door schillen op te eten in plaats van weg te gooien krijgen we meer voedingsstoffen binnen, besparen we tijd in de keuken en vermijden we een vervelend klusje.  Toekomstvoorspellingen zijn lastig. Maar de voorspelling dat u uw goede voornemens ook dit jaar niet zult realiseren, is statistisch gezien niet zo riskant. ­  Kantar Public (voorheen TNS Nipo) voerde onlangs in opdracht van zorgverzekeraar Zilveren Kruis een onderzoek uit naar goede voornemens. De resultaten laten zien dat die voornemens vooral over ons eigen ­gedrag gaan. Afvallen, meer sporten, gezonder eten, u kent ze wel.  Interessant aan het onderzoek was de bevinding dat onze goede voornemens sinds de Tweede Wereldoorlog steeds meer op onszelf gericht zijn, steeds minder op het verbeteren van de maatschappij en minder op onze naasten.  Het past in de trend dat we ons steeds egocentrischer gedragen. Onderzoek laat zien dat sociale ­media (zoals Twitter, Facebook en Instagram) aan die toenemende navelstaarderij hebben bijgedragen.  Mijn tijdlijn op sociale media is vol statistieken en kaartjes van anderen die onderstrepen hoeveel ze nu weer gerend, gefietst en gewandeld hebben. Minstens even vaak komen er foto's langs van eigen culinaire hoogstandjes en creatieve brouwsels.  Veel trendwatchers zien dan ook een toekomst in wat ze noemen ­'personalized nutrition' of 'personalized medicine'; op biomedische karakteristieken gebaseerde en via smartphones verzonden individuele gedragsadviezen.  Dat is een ongelukkige ontwikkeling, omdat investeren in sociale relaties en maatschappelijke verbeteringen minstens zo belangrijk is voor een goede gezondheid als het individueel najagen van persoonlijke doelen.  Over die persoonlijke gedragsdoelen kunnen we kort zijn: die worden meestal niet gehaald. Minder dan tien procent zegt zijn goede voornemens van het jaar ervoor te hebben gerealiseerd. De meesten geven hun pogingen om hun doelen te halen al in de eerste maand op.  Er zijn tal van redenen voor. Meestal zijn de voornemens niet realistisch en niet concreet (bijvoorbeeld: 'ik ga afvallen' zonder te bedenken hoe). Meestal wordt ook geen rekening gehouden met consequenties zoals de noodzaak van het anders indelen van de tijd om de doelen te bereiken.  Bij het realiseren van gedragsdoelen, zoals gezonder eten en meer bewegen, is het veel belangrijker om te zoeken naar sociale steun. Neemt u zich daarom liever voor een kook- of wandelclub te starten. Daar doet u zichzelf én anderen een plezier mee.  Mensen bakken al vele duizenden jaren voedsel in olie of vet, maar rond de dertiende eeuw is het geheel onderdompelen in hete olie populair geworden en zijn Europeanen van alles gaan frituren.  Frituren heeft ­allerlei voordelen; het maakt veel voedsel lekker (want vet), voedzaam en houdbaar. Dit gebruik verspreidde zich snel over de wereld.  Oliebollen zoals we die nu kennen, bakken wij vanaf ongeveer de zeventiende eeuw. Oorspronkelijk in Nederland vooral in raapzaadolie en in België vooral in dierlijk vet ('smout'; ze heten daar dan ook wel smoutebollen).  Een tekstje uit 1809 vertelt hoe Nederlandse migranten het meenamen naar New York: 'The table was sure to boast an enormous dish of balls of sweetened dough, fried in hogs fat and called dough nuts or oly koeks.' Niet lang daarna begonnen ze in de VS zelf grootschalig donuts te maken, om ze vervolgens het hele jaar door te eten in plaats van alleen op oudejaarsavond.  Oliebollen bakken is een fascinerend proces. In de ­dagen voor oudjaar stond ons huis vroeger volledig in het teken van het maken van het beslag en het rijzen ­ervan onder een theedoek ('Niet met de deuren slaan, anders zakt het beslag in!').  Het spannendst was het ­moment waarop mijn moeder (het haar bedekt met een handdoek tegen de vette damp) lepels beslag onderdompelde in de hete olie. Mislukken was een reële ­mogelijkheid. Ik kon gefascineerd toekijken hoe het taaie kleffe mengsel in een handomdraai veranderde in een goudbruine, heerlijk geurende luchtige bol.  Later leerde ik in Wageningen wat er chemisch precies gebeurde. De hete olie (180 tot 190 graden Celsius; dat luistert nogal nauw) maakt dat het water in het beslag gaat ­koken. Binnen een paar seconden ontstaat een laagje stoom aan de buitenkant waardoor er geen olie wordt opgenomen in het beslag, maar er wel water kan ontsnappen.  De bubbeltjes die u ziet opstijgen betekenen niet dat de olie kookt; het zijn waterdruppels die in de vorm van stoom opstijgen. Dat gaat door totdat al het water is verdwenen. Daarnaast ontstaan door de warmte allerlei chemische processen (maillardreacties) in de suikers en eiwitten waardoor de bruine korst ontstaat en aroma's worden gevormd.  Verzadigd dierlijk vet geeft bollen een minder olieachtige smaak dan wanneer ze in plantaardige olie zijn gebakken. Het is een kwestie van voorkeur. We eten oliebollen maar zelden, en dan is lekker belangrijker dan gezond.  Kokoswater lijkt het lievelingsdrankje te worden van de recreatieve sporter. Het zou niet alleen de dorst lessen en sportprestaties verbeteren, maar ook nog eens goed zijn voor je brein, immuunsysteem, bloedsomloop, urinewegen enzovoorts.  Kokoswater is een snelgroeiende ster in het assortiment van frisdrankbedrijven. Een gemiddelde supermarkt verkoopt tot wel een dozijn verschillende merken (met of zonder smaakjes).  Het kokoswater dat je hier kunt kopen, is doorgaans gemaakt van concentraat, waarna er naast water vaak smaakstoffen en suiker aan worden toegevoegd.  Sommige merken bevatten evenveel suiker als frisdrank, of zelfs meer. Zonder toegevoegde suiker en smaakstoffen roept het bij mij de associatie op van water waarin vieze sokken hebben liggen weken, maar dat blijkt voor veel consumenten geen bezwaar.  Kokoswater wordt gewonnen uit jonge groene kokosnoten (5 tot 7 maanden oud). In arme landen waar schoon drinkwater schaars is kan het een uitkomst zijn: een door Moeder Natuur veilig verpakte dorstlesser. Het was dan ook van levensbelang voor Polynesiërs op hun lange zwerftochten over zee.  Als je zweet, verlies je vooral water en daarin opgeloste zouten. Gemiddeld verliezen we 4 tot 5 keer zo veel natrium als kalium en het drinken van kokoswater helpt daarom niet om de zoutbalans in het lichaam te herstellen. Daarnaast is kokoswater mild laxerend, waardoor je nog meer water en mineralen verliest.  De claim dat kokoswater beter hydreert dan een sportdrank is in 2011 in de VS in een aantal rechtszaken ('class action lawsuit') verworpen. Fabrikanten mogen daarom niet meer claimen dat kokoswater beter is na inspanning dan sportdrank, maar die claim vind je nog volop op internet.  Recente onderzoeken lieten zien dat sporters ook niet beter presteren als ze kokoswater drinken in plaats van gewoon water. Wel vonden de atleten het kokoswater zodanig vies, dat ze er spontaan veel minder van dronken. Ook rapporteerden ze meer maag-darmklachten na het drinken van het kokoswater.  Het lijkt erop dat het voornaamste voordeel van kokoswater het relatief hoge gehalte aan kalium is. Maar kalium zit ook volop in groente en fruit. Drink dus gewoon water als je wat gezweet hebt.  Kokoswater drink je het liefst op een Polynesisch strand met een rietje uit een jonge kokosnoot.  Poepen is uit de taboesfeer. Een overvloed aan programma's en boeken onderhouden ons met kennis over onze darmen en ontlasting. Zo kan de discussie bij populaire talkshows nu zo maar gaan over de wc-gewoonten van de gasten.  Laatst hoorde ik op de radio een ­gesprek over de kleur, vorm en consistentie van ontlasting en wat die zouden betekenen voor de ­gezondheid.  Die rehabilitatie van de stoelgang is echter wel degelijk een goede zaak. Veel decennia hebben we alles rondom onze voedselvertering en de uitscheiding van de restproducten ervan zorgvuldig verborgen onder een deken van besloten ruimtes, hygiëne en parfum.  We leren onze kinderen al op jonge leeftijd dat poep vies is en we besteden veel aandacht aan de zindelijkheidstraining van ons kroost. Het kunnen ophouden van de ontlasting door het kind wordt door de ouders vaak gevierd als een opvoedsucces.  Het niet toegeven aan aandrang is echter ook één van de eerste factoren die tot obstipatie leiden. Langdurig ophouden kan leiden tot harde en pijnlijke ontlasting, wat het toegeven aan de aandrang weer verder doet ­afnemen.  Er kunnen ook kloofjes in het darmvlies ontstaan (fissuurtjes), die ontlasting nog pijnlijker maken, en zo kan een vicieuze cyclus ontstaan, met chronische obstipatie en bijbehorende darmklachten tot gevolg.  De Nederlandse eetgewoonten kunnen makkelijk leiden tot verstopping. Kinderen hebben zo'n 20-25 gram vezel per dag nodig, maar de gemiddelde inname is maar 15-17 gram. Meisjes doen het wat dit betreft slechter dan jongens (en hebben ook wat vaker last van obstipatie).  Meer groenten, fruit en volkoren granenproducten eten is dan ook belangrijk voor een gezonde stoelgang. Ultrabewerkt voedsel (zoals witbrood, chips, ijs en koekjes) is vaak vezelarm en bevordert verstopping. Obstipatie is dan ook vooral een welvaartsziekte.  Andere aspecten van onze moderne leefstijl, zoals stress en een gebrek aan lichaamsbeweging, zijn ook ­ongunstig. Maar een kind met obstipatie moet je niet zomaar vezelrijk voedsel geven, want dan neemt het ­volume van de ontlasting toe en dat kan nog meer pijn veroorzaken in een al geïrriteerde darm.  Beter is het dan te beginnen met medicatie die de ontlasting zachter maakt, bijvoorbeeld macrogol. Dit stimuleert de stoelgang waarna geleidelijk kan worden overgegaan op een gezond voedingspatroon met voldoende vezels.  Poepen beschouwen als een normale en natuurlijke activiteit die niet onderdrukt hoeft te worden is het ­beste uitgangspunt voor een gezonde darm.  'Ongelooflijk, hoeveel van die vette vruchten er door collega's worden verorberd, gewoon als broodbeleg,"" stelde een Paroolredacteur. ""De markt springt ook in op de vraag, want je hoeft ze niet meer een week naast een banaan te leggen voor ze eetbaar zijn.""  Avocado's zijn inderdaad bijzonder populair en we importeren er jaarlijks bijna 150 miljoen kilo van. Het grootste deel voeren we overigens ook weer uit. Ons land is na de VS de grootste importeur van avocado's ter wereld (vooral uit Peru, Zuid-Afrika en Chili) en onze eigen consumptie is in tien jaar meer dan verdubbeld.  Toen ik ruim 25 jaar geleden een tijdje in de Verenigde Staten werkte, at ik voor het eerst avocado's. Tortillachips met guacamoledip waren daar op feestjes al even onvermijdelijk als Coca-Cola.  Hier in Nederland duikt nu de avocado op als ingrediënt in tal van producten, zoals salades, wraps en smoothies. De avocado (de naam is afgeleid van een oud inheems Zuid-Amerikaans woord voor teelbal) is een bes en hoort daarom eigenlijk thuis in de fruitsectie van de supermarkt.  Een rijpe avocado is lekker zacht en smeuïg door het hoge vetgehalte. Een hele avocado weegt zo'n 200 gram en bevat ongeveer 350 kilocalorieën, waarvan het overgrote deel geleverd wordt door vet.  Dat hoge vetgehalte en de grote hoeveelheid calorieën waren de afgelopen decennia voor veel mensen een reden om de avocado te mijden en te verruilen voor allerlei vetarme light­producten.  Gelukkig maken we ons tegenwoordig meer zorgen over de kwaliteit van calorieën en vet dan over de kwantiteit ervan. Dat avocadovet is dan ook grotendeels onverzadigd en daarom relatief gunstig voor het risico op hart- en vaatziekten. De vetzuren in avocado lijken sterk op die in olijfolie. Ook is avocadovlees rijk aan allerlei vitamines en mineralen.  Ten slotte zit er ook nog eens 10 gram voedingsvezel in deze vrucht. Met elke hap avocado krijg je dus een hoop voedingsstoffen binnen en omdat het goed verzadigt, eet je er moeilijk te veel van. Ondanks de grote hoeveelheid calorieën is een hoge avocadoconsumptie dan ook geassocieerd met een lager ­lichaamsgewicht. Die mineralen helpen om je bloeddruk goed te houden.  Over de gezondheidsaspecten van de avocado zijn dan ook niet veel twijfels. Wel over de vraag hoe je weet of de avocado die je koopt rijp is op het moment dat je hem wilt eten.  De meeste ouders van jonge kinderen kennen het verschijnsel 'wat de boer niet kent, eet hij niet'. Maar ook volwassenen merken dat dit gezegde opgaat voor henzelf of bijvoorbeeld hun partner. Dit verschijnsel, dat officieel voedselneofobie heet, blijkt inderdaad bij mensen van alle leeftijden voor te komen.  Ik herinner mij een collega in Schotland die midden jaren tachtig zijn huis had laten verbouwen. Om de werklui te bedanken had hij ze uitgenodigd voor een buffet met heerlijke salades en gezonde hapjes.  De mannen bleven wat bedremmeld bij de deur staan. Het bleek dat ze de groentegerechten en salades helemaal niet kenden. Na een uurtje was iedereen weer weg. Alle drank was op, maar het eten was onaangeroerd.  Ruim driekwart van de kinderen tussen de twee en tien jaar staat weigerachtig tegenover nieuwe voedingsmiddelen, maar in ons onderzoek bij scholen voor voortgezet onderwijs en bedrijfskantines in Amsterdam laten ook veel tieners en volwassen werknemers voor hen onbekend voedsel het liefst links liggen.  Veel ouders denken dat het weigeren van voedsel door hun peuters puur een kwestie is van een machtsstrijd tussen hen en hun kinderen. Dat is niet zo.  Biologisch gezien is het heel verstandig dat kinderen niet zo maar alles dat ze tegenkomen in hun mond stoppen, maar alleen dat voedsel accepteren dat ze al kennen. Het eten dat je ouders je als baby gaven is zeker te vertrouwen, maar nieuw voedsel kan gevaarlijk zijn.  Wat ooit een evolutionair voordeel was, is echter nu een ­belemmering voor een gezond en gebalanceerd voedingspatroon. Kinderen en volwassenen die lijden aan voedselneofobie hebben gemiddeld ongezondere ­voedingsgewoonten dan wie meer open staat voor het uitproberen van nieuwe smaken.  Volgens deskundigen zijn er drie redenen voor voedselneofobie bij volwassenen: een afkeer van de smaak of geur van bepaald voedsel, het idee dat bepaald ­voedsel je fysiek in gevaar kan brengen of uitgesproken walging, waarbij het voedsel meteen wordt uitgespuugd.  Meestal heeft dat laatste te maken met de textuur van het voedsel, bijvoorbeeld als dat slijmerig of gelatineachtig is of een ongewenst mondgevoel veroorzaakt. Weerzin overwinnen en wennen aan een smaak en die leren waarderen, of ervaren dat iets niet gevaarlijk is, is makkelijker, maar het vereist wel geduld en motivatie.  Beter is het om kinderen in het eerste levensjaar al te laten kennismaken met gezond voedsel dat varieert in geur, smaak en textuur.  Een lezer merkte op dat hij een toastje gedoopt in olijfolie minder machtig vond dan een toastje met room­boter. Zou plantaardig vet minder verzadigen dan dierlijk vet?  Verzadiging is complex. Het is het resultaat van allerlei signalen uit het maag-darmkanaal (bijvoorbeeld het gevoel van een 'volle maag') en het bloed (bijvoorbeeld een laag bloedsuikergehalte) naar de hersenen. Het verzadigingsgevoel is, hoewel veel mensen dat wel ­denken, meestal niet gekoppeld aan de hoeveelheid ­calorieën.  Integendeel, voedingsmiddelen die rijk zijn aan eiwit, vezel en water (en relatief laag in calorieën) zijn over het algemeen meer verzadigend dan vetrijke caloriebommen. Groenten, fruit en bonen zijn daarom verzadigender dan cake, koekjes en croissants.  Dat verzadigende effect verloopt via tal van hormo­nale signalen naar het brein. Eiwit in de voeding onderdrukt bijvoorbeeld het hongerhormoon ghreline sterk en langdurig, terwijl vet dat nauwelijks doet. Eiwitten hebben ook een langduriger effect (vele uren na de maaltijd) dan koolhydraten, omdat het bloedsuiker na het eten van koolhydraten sneller weer gaat dalen, wat leidt tot eetlust.  Plantaardig eiwit heeft een vergelijkbaar effect als dierlijk eiwit, maar eiwitrijke maaltijden op basis van plantaardig voedsel, zoals bonen, zijn toch vaak meer verzadigend omdat dat meer vezels bevat.  Niet alle vezelsoorten onderdrukken het hongergevoel. Vezelrijke haver- en roggeproducten en bonen blijken het meest verzadigend. Koolhydraten hebben een verzadigend effect via het bloedsuikergehalte, maar ook doordat ze leiden tot verhoogde afgifte van insuline (een hormoon met een eetlustonderdrukkend effect).  Al deze effecten treden vrij snel na de maaltijd op.  Vet onderdrukt dus maar beperkt de eetlust. De woorden verzadigd en onverzadigd bij vet hebben geen betrekking op de remming van eetlust, maar op de structuur van de verbindingen in de vetmoleculen.  Vetzuren zijn moleculen die ook kunnen verschillen in de lengte. Vetzuren met een relatief korte lengte remmen onze trek meer dan langere vetzuren. Boter bevat redelijk veel van die relatief korte vetzuren (zoals boterzuur) en olijfolie niet. Het is daarom goed mogelijk dat een toastje met boter wat beter verzadigt dan één met olijfolie.  Vette producten vinden we lekker. Het is daarom toch aannemelijk dat, hoewel ze geen sterk effect hebben op de verzadiging, we er toch veel van eten. Hoeveel we eten wordt maar zeer ten dele bepaald door honger en verzadiging, en meer door de smaak, consistentie en beschikbaarheid van voedsel en onze eetgewoonten.  Fabriekseten heeft een slechte reputatie. Kant-en-klaareten zit vaak vol toevoegingen om het lekker, makkelijk en houdbaar te maken, maar dat maakt het ook relatief ongezond.  Veel ouders hebben daardoor een schuldgevoel als ze hun jonge kinderen voeren uit een potje. Aan de andere kant hebben nogal wat jonge ­ouders nauwelijks de kennis, vaardigheden en tijd die nodig zijn om zelf dagelijks vers eten te bereiden voor hun kroost.  Onze verre voorouders hadden geen blenders of staafmixers maar kauwden het eten zelf voor en gaven het mond-op-mond aan hun kind.  Wetenschappelijke studies laten zien dat die praktijk allerlei voordelen had. Niet alleen maakte het voedingstofrijke voedingsmiddelen verteerbaar, maar via het speeksel kwamen ook allerlei stoffen mee die goed zijn voor het immuun­systeem.  Bovendien versterkt het de interactie tussen moeder en kind. Helaas kunnen zo ook ziekteverwekkende bacteriën en virussen worden overgebracht. In vrijwel alle tijden en culturen was dit dé manier om je baby te voeden na de periode van borstvoeding, maar het werd in onze post-industriële maatschappij als ­barbaars gezien en is nu vrijwel geheel afgeschaft.  Als je kind ongeveer acht maanden oud is, kan het ­leren vast voedsel te kauwen en door te slikken, ook al hebben ze nog geen tanden en kiezen. Een ingewikkeld proces, waarmee veel spieren en hersenactiviteit gemoeid is.  Leren kauwen is goed voor de ontwikkeling van het brein. Daarnaast is het gunstig als kinderen al vroeg allerlei smaken leren herkennen en waarderen.  Tussen één en drie jaar is het daarom aan te raden je kind zo veel mogelijk hapjes met afzonderlijke maaltijdcomponenten te geven zoals broccoli, aardappels en vlees. Met dat aanleren van smaken kun je al tussen de vier en zes maanden beginnen, met gepureerd voedsel ('oefenhapjes').  Onderzoek waarbij 278 potjes baby- en peutervoeding werden vergeleken met recepten liet zien dat de kwaliteit van de potjes gemiddeld niet overduidelijk inferieur was. De potjesvoeding bevatte gemiddeld iets meer groenten en minder calorieën, vet en eiwit dan de recepten. De potjesvoeding was daarnaast ruim twee keer zo duur als de zelfgemaakte.  Een probleem van veel kant-en-klaarproducten is dat het een mengsel bevat zonder uitgesproken smaak. Daarnaast is potjesvoeding vaak gezoet met vruchtensap. Je kind went daardoor aan zoet en dat is niet goed voor hun tanden en gewicht. Als je de tijd hebt, is zelf bereiden meestal beter voor de smaakontwikkeling.  Veel mensen denken dat rauw voedsel het gezondst voor ons is. Maar dat is niet zo. Veel voedsel (zoals graan, diverse groenten, bonen en peulvruchten, vis, vlees, eieren, melk en aardappelen) kun je beter niet rauw eten.  Soms omdat onze darmen het niet kunnen verteren (zoals bij veel groenten, bonen en aardappelen) en soms omdat er schadelijke bacteriën in kunnen zitten (zoals bij veel dierlijke producten).  Koken maakt voedsel makkelijker verteerbaar, verwijdert deels schadelijke stoffen en maakt voedingsstoffen beter beschikbaar. Enger nog dan koken, wordt door velen de magnetron gevonden. Op veel plaatsen op internet wordt beweerd dat veel, zo niet alle, voedingstoffen verdwijnen als je je eten in de magnetron verwarmt.  De magnetron werd in de jaren veertig bij toeval ontdekt door de Amerikaan Percy Spencer, een natuur­kundige en uitvinder die aan lasers werkte en bij het ­experimenteren met radiogolven merkte dat de chocoladereep in zijn zak plotseling smolt.  Die microgolven hadden een frequentie die net wat lager is dan die van uw wifinetwerk. Rond 1985 kwamen de eerste magnetrons in de Nederlandse huishoudens en in 1995 had de helft er een in de keuken.  Inmiddels hebben vrijwel alle Nederlanders de beschikking over een magnetron. Een zegen voor de drukke consument die sindsdien aanzienlijk korter in de keuken hoeft te staan.  Wat doen die microgolven eigenlijk met ons eten? Ons eten bestaat uit moleculen die een beetje chaotisch bewegen. In warm eten bewegen die moleculen meer dan in koud eten (veel meer verschil is er niet).  Simplistisch gezegd zorgen de golven in de magnetron ervoor dat de moleculen in voedsel meer gaan bewegen en daardoor wordt het warmer.  Daar is geen water bij nodig zoals bij koken en het gaat snel. Door de snelheid en doordat er geen voedingsstoffen 'weglekken' naar het kookvocht, verdwijnen er minder voedingsstoffen dan bij langduriger koken in water.  Er is ook bezorgdheid om het lekken van stoffen uit de plastic containers waarin voedsel in de magnetron verwarmd wordt, zoals bij kant-en-klaarmaaltijden.  Het gaat daarbij om stoffen als bisfenol-A (om plastic harder en doorzichtig te maken) of ftalaten (die plastic juist zacht en flexibel maken). Die stoffen zijn erkende hormoonverstoorders, maar onderzoek heeft aangetoond dat deze stoffen niet in het voedsel terechtkomen bij het verwarmen in de magnetron.  Er zijn dus geen redenen om je zorgen te maken bij het gebruik van de magnetron in de keuken.  Op deze plek breek ik vaak een lans voor het naar hartenlust drinken van kraanwater. De beste dorstlesser. Geen dikmaker of tandbederver zoals zoete en zure drankjes en beter voor het milieu dan duur bronwater in plastic flesjes.  Aan de andere kant horen Paroollezers veel over de vervuiling van ons drinkwater. Dat is geen nieuw probleem in Amsterdam.  In de negentiende eeuw veroorzaakte het drinken van het water uit de grachten vele duizenden doden ten gevolge van cholera. Dat hield pas op toen in de tweede helft van die eeuw heel Amsterdam werd aangesloten op het duinwater.  Toen ik in de jaren zeventig studentassistent was bij het biologiepracticum, haalden we vissen uit de Nederrijn die langs Wageningen stroomt. Vrijwel alle vissen hadden zichtbare afwijkingen aan nieren, kieuwen en lever.  De rivier was dan ook het afvoerputje van alle chemische industrieën vanaf Bazel tot en met het Ruhrgebied.  Gelukkig is dat rivierwater nu een stuk schoner, hoewel ik er nog steeds niet van zou drinken.  Bovendien hebben we naast steeds strengere internationale en nationale wetten over afvallozingen ook betere waterzuiveringsinstallaties.  Niettemin zijn er nog altijd verontrustende berichten. 'Drugs in Amsterdams drinkwater' kopte de krant bijvoorbeeld een aantal jaren geleden.  De medicijnen die worden weggegooid of uitgeplast kunnen ook niet helemaal worden weggezuiverd. Zuiveringsinstallaties verwijderen ongeveer 65 procent van de drugs en geneesmiddelen in het rioolwater. In 2013 stond een artikel in het Nederlands Tijdschrift voor Geneeskunde van medewerkers van het Amsterdamse Waternet.  In het Amsterdamse drinkwater vonden zij vijftien geneesmiddelen, waarvan carbamazepine (een middel dat wordt voorgeschreven voor mensen met epilepsie of een bipolaire stoornis) en aspirine (acetylsalicylzuur) in de hoogste concentratie. De concentraties die je daardoor binnenkrijgt waren echter een factor duizend lager dan de werkzame dosis.  Volgens het RIVM zijn de risico's bij die concentraties dan ook klein tot verwaarloosbaar. Wat de langetermijneffecten van die chronische blootstelling aan lage concentraties van honderden chemische stoffen zijn, weten we echter niet zo goed. Vandaar dat er nog steeds gewerkt wordt aan minder lozing en betere zuivering.  U kunt daar natuurlijk ook zelf wat aan bijdragen door bijvoorbeeld ongebruikte medicijnen niet weg te gooien of door de wc te spoelen.  Het Nederlandse drinkwater behoort tot het schoonste van Europa en Amsterdammers drinken weer het schoonste drinkwater van Nederland, afkomstig uit de Amsterdamse Waterleidingduinen. Drinkt u dus hier rustig water uit de kraan.  Met kalk bedoelen we calcium. Calcium is een belangrijk bestanddeel van onze botten. Het Voedingscentrum zegt dat volwassenen een gram calcium per dag binnen moeten krijgen (en ouderen nog wat meer: 1,2 gram per dag). Voldoende calcium zou helpen botontkalking tegen te gaan en daarmee botbreuken op latere leeftijd kunnen voorkomen.  Ongeveer 850.000 Nederlanders (vooral zeventigplussers) hebben last van botontkalking (osteoporose). De opname van calcium in botten wordt bevorderd door vitamine D.  Daarnaast is ook vitamine K essentieel voor gezonde en sterke botten. Waarschijnlijk zijn daarbij ook de mineralen kalium en magnesium van belang. Voldoende calcium en vitamine D blijken vooral heel belangrijk voor de aanmaak van sterke botten tijdens de groei.  Onze botten zijn het sterkst als we ongeveer 35 jaar oud zijn en daarna worden ze geleidelijk aan brozer.  Bij vrouwen wordt dat proces versneld na de overgang, doordat voor die tijd vrouwelijke geslachtshormonen helpen botter sterk te houden. Er zijn dan ook meer oudere vrouwen dan mannen die last hebben van osteoporose.  Zoals bekend van de melkreclame bevat zuivel veel calcium. Het zit ook in groenten, bonen, vis en noten, maar daar eten Nederlanders jammer genoeg niet zo veel van.  Om 1,2 gram calcium per dag binnen te krijgen zou je bijvoorbeeld vijf à zes glazen melk per dag moeten drinken. Veel (oudere) mensen krijgen onvoldoende calcium binnen en slikken daarom, vaak op advies van de dokter, kalktabletten (calciumsupplementen). Met of zonder vitamine D.  Sommige onderzoeken laten zien dat bij mensen die ouder zijn dan vijftig kalktabletten inderdaad het risico op botbreuken enigszins kunnen verlagen, maar andere spreken dat weer tegen. De gebruikers van kalktabletten kunnen er ook nadelige effecten van ondervinden.  Het slikken ervan hangt namelijk samen met een verhoogd risico op hartinfarcten, beroerten, nierstenen en maag-darmklachten. De overmaat aan calcium kan in de wand van de bloedvaten gaan zitten. Je kunt er dus letterlijk aderverkalking van krijgen. Veel calcium in het bloed kan ook kristallen vormen, vandaar het verhoogde risico op nierstenen.  Op latere leeftijd verlaagt een hoge inname van calciumrijke voedingsmiddelen het risico op botbreuken niet. Voorkomen dat je op oudere leeftijd makkelijk een heup breekt kun je daarom het beste doen door als je nog jong bent gezond te eten. Decennia later nog de gevolgen van een onvolwaardige voeding proberen te repareren met pillen lijkt in elk geval niet verstandig.  Sinds kort waarschuwt het Voedingscentrum voor een te lage jodiuminname als mensen weinig brood gaan eten. Een hoop mensen doen dat om allerlei uiteenlopende redenen en vragen zich nu af of zij een jodiumtekort hebben en of dat erg is.  Het Rijksinstituut voor Volksgezondheid en Milieu rapporteerde begin oktober dat de jodiuminname in de periode 2006-2015 met 37 procent was teruggelopen bij mannen en met 33 procent bij vrouwen. Zeker reden tot enige zorg. Geschat wordt dat ruim een derde van de Nederlandse bevolking een (mild) jodiumtekort heeft.  Jodium hebben we nodig voor een goed werkende schildklier. De schildklier is een belangrijke regelaar van onze stofwisseling en hormoonhuishouding. Bij een jodiumtekort wordt de schildklier groter om toch maar genoeg schildklierhormoon aan te kunnen maken. Dat kun je aan de buitenkant zien doordat een zwelling in de hals zichtbaar wordt. Dat wordt krop of struma genoemd.  Jodium komt van nature voor in zuivel, zeevis, zeewier en eieren, maar Nederlanders kregen er lang te weinig van binnen. Struma kwam veel voor, vooral in het oosten van het land (ver van de zee), maar nu veel minder vaak. Een groot jodiumtekort tijdens de zwangerschap kan ernstige gevolgen hebben voor de mentale ontwikkeling van het kind. De aanbevolen hoeveelheid jodium is dan ook verhoogd bij zwangerschap.  Omdat Nederlanders veel brood eten en er veel zout in brood zit, besloot de Nederlandse overheid in 1942 dat broodzout verplicht verrijkt moest worden met jodium (70-85 mg jodium per kilo zout). Sinds 2009 is broodzout vervangen door bakkerszout (met minder jodium: 50-65 mg per kilo zout). Je moet nu zes boterhammen per dag eten om voldoende jodium binnen te krijgen.  Maar daarmee krijg je ook 2 tot 2,5 gram zout binnen. En een hoge zoutinname verhoogt de bloeddruk. Niet al het brood wordt overigens bereid met bakkerszout. Biologische bakkers en mensen die zelf brood bakken gebruiken lang niet altijd gejodeerd zout. Zeezout bevat weinig of geen jodium. Nederlanders eten steeds minder brood en gebruiken meer zeezout en dat verklaart de afname in jodiumconsumptie.  Ernstige jodiumtekorten komen hier niet veel voor, maar het is goed na te gaan of je voldoende brood (met bakkerszout), vis, zuivel en eieren eet. Vooral als je zwanger bent. Probeer zo nu en dan eens zeewier. En ga bij een zwelling in de hals even naar de huisarts.",business
"Museum De Hermitage in Amsterdam houdt vanaf 14 september een tentoonstelling rond drie grote namen uit de Franse schilderkunst aan het eind van de 19e eeuw. Er zijn schilderijen te zien van Paul Gauguin (1848-1943), die een inspiratiebron vormde voor Pierre Bonnard en Maurice Denis.  28 mei 2013, 14:07- Bron: ANP  De laatste twee kunstenaars vormden met anderen de kunstenaarsgroep 'les Nabis', die veel invloed kreeg in Parijs. De werken vielen op door 'de nadruk op kleur, gevoel, symbool en verbeelding'.  Ook de rijke Russische verzamelaar Ivan Morozov was gecharmeerd van het werk van de Franse kunstenaars. Via hem belandden later veel schilderijen in De Hermitage in Sint-Petersburg, die vanaf het najaar een selectie uitleent aan de vestiging in Amsterdam.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De overgrote meerderheid van de Nederlandse consumenten blijft zitten waar ze zit en verandert niet van zorgverzekeraar. Ook al verandert er elk jaar wel iets aan de zorgpolissen.  Uit de laatste gegevens van informatiecentrum Vektis blijkt dat bijna twee derde van de verzekerden sinds 2006 nog nooit van zorgverzekeraar is gewisseld. In dat jaar werd het ziekenfonds afgeschaft en de verplichte basisverzekering ingevoerd.  Voor de zorgverzekering van dit jaar zijn ruim een miljoen Nederlanders (6,3 procent) van verzekeraar gewisseld. Het waren er grofweg honderdduizend minder dan in het voorgaande jaar.  Waar komt die onbeweeglijkheid vandaan en is dit een probleem? NU.nl vroeg het aan een aantal deskundigen.  Is het voor verzekerden belangrijk om elk jaar zorgverzekeringen te vergelijken?  ""Dat zou ik zeker aanraden. Zeker mensen die het niet zo breed hebben. De premies kunnen toch wel 100 euro per jaar per polis verschillen"", zegt hoogleraar Economie van de Gezondheidszorg Erik Schut van de Erasmus Universiteit. ""Zeker als je ook een aanvullende verzekering hebt. Een tientje per maand heb je al snel gewonnen door even goed om je heen te kijken.""  ""Het is ook heel belangrijk dat wij dat als consumenten doen"", stelt de aan de Erasmus Universiteit verbonden gezondheidseconoom Richard van Kleef. ""Want als consumenten niet aan de verzekeraars laten blijken of ze het wel of niet goed doen, dan hebben verzekeraars ook geen prikkel om het beste te doen voor de klant"", meent Van Kleef. ""Als je niet tevreden bent, dan moet je gewoon lekker overstappen. Laat die verzekeraar maar weten dat hij zijn best niet heeft gedaan.""  ""Er worden jaarlijks wijzigingen doorgevoerd in zowel de basisverzekering als in de aanvullende verzekering. Het is niet zo dat als je hetzelfde houdt, je automatisch exact hetzelfde hebt als het jaar daarvoor"", waarschuwt onderzoeker Anne Brabers van NIVEL, het Nederlands instituut voor onderzoek van de gezondheidszorg.  ""Toch denkt een kwart van de verzekerden ten onrechte dat de inhoud van de basisverzekering en aanvullende verzekering hetzelfde blijft als ze niks veranderen.""  ""Het is niet zo lastig om van verzekeraar te veranderen en de informatie is over het algemeen vrij goed"", zegt Schut. ""Behalve dat het toch lastig is om die informatie transparant te maken. Met name vanwege de aanvullende verzekeringen, waarbij de verschillen in pakketten en premies gewoon heel moeilijk te vergelijken zijn.""  ""Als we willen dat mensen kritischer worden naar de verzekeraar en meer gaan stemmen met de voeten, dan is het cruciaal dat verzekeringsproducten transparanter worden"", vindt ook Van Kleef. ""Verzekeraars zijn hiermee bezig en bieden per zorgverzekering een kort begrijpelijk overzicht van waar dat product over gaat. Een soort van productomschrijving, maar dan heel kort en krachtig op één of twee A4'tjes. Ik denk dat dit een hele goede zaak is.""  ""Zij pakken die rol wel op"", weet Brabers. Ze verwijst daarbij naar een actieplan van brancheorganisatie Zorgverzekeraars Nederland. ""Zo is bijvoorbeeld afgesproken dat verzekerden bij een andere verzekeraar toegang hebben tot de aanvullende verzekering als ze bij de oude verzekeraar een vergelijkbare aanvullende verzekering hadden afgesloten.""  ""Het blijkt wel dat mensen primair letten op de premie en dan vervolgens naar de dekking van de aanvullende verzekering kijken"", stelt Schut. ""Mensen zijn ook wel gevoelig voor service. Als de verzekeraar hen een aantal keren slecht bejegent, dan zie je dat mensen over het algemeen weglopen.""  ""Ik denk dat de mensen die nu overstappen prijsbewuste mensen zijn"", zegt Van Kleef. ""Als je een goedkope verzekering hebt, dan ben je zomaar een paar honderd euro goedkoper uit dan wanneer je de duurste hebt. Terwijl op andere aspecten de verschillen nog niet zo groot zijn.""  ""Eigenlijk wil je dat zowel op prijs als op kwaliteit gekozen wordt voor een goed functionerende zorgverzekeringsmarkt. Maar op dit moment zien we dat overstappers vooral een prijsprikkel afgeven"", vertelt Brabers. ""We zien dat kwaliteit nog nauwelijks een rol speelt bij het wisselen. Een verklaring hiervoor is dat er ook nog weinig informatie over de kwaliteit van zorg beschikbaar is.""  ""Voor verzekeraars is het nog heel moeilijk om kwaliteit in kaart te brengen. Hoe goed is nou het ene ziekenhuis ten opzichte van het andere ziekenhuis? Om dat aan je klanten te vertellen, moet je toch beschikken over hele goede cijfers over de kwaliteit van zorg. En daar zit het probleem"", vult Van Kleef aan.  ""Zolang je niet duidelijk kunt maken wat de kwaliteit van zorg is, is het ook heel moeilijk om jouw polis daarop te differentiëren ten opzichte van andere polissen. Dat zorgt er denk ik voor dat de concurrentie op kwaliteit nog heel beperkt is.""  ""Mensen met een aanvullende verzekering veranderen minder snel dan mensen zonder aanvullende verzekering"", zegt Schut. ""En hoe uitgebreider die aanvullende verzekering is, hoe meer mensen terughoudend zijn om te veranderen."" Schut denkt dat verzekerden bang zijn dat ze elders niet weer dezelfde dekking kunnen krijgen.  ""Het lijkt erop dat ze het ook moeilijk vinden om pakketten te vergelijken en dan maar niet switchen. Dat zijn vaak ouderen en mensen met een slechte gezondheid. Die blijven zitten waar ze zitten.""  Uit het onderzoek van NIVEL blijkt ook dat jongere verzekerden van 18 tot 39 jaar flink vaker overstappen dan oudere leeftijdsgroepen. Een mogelijke verklaring is volgens Brabers dat deze groep over het algemeen minder zorg gebruikt. ""Ze kunnen alleen op prijs kiezen, wat ook weer makkelijker te vergelijken is.""  Verzekerden richten hun pijlen in reclames dan ook met name op jonge en gezonde verzekerden die weinig zorg verwachten. ""Maar eigenlijk wil je dat de verzekeraars ook gaan concurreren op de groep die veel zorg gebruikt"", zegt Van Kleef. ""Want dan worden verzekeraars gedwongen om in te spelen op de voorkeuren van die groep.""  Verder blijkt het aandeel overstappers onder chronisch zieken en gehandicapten ook relatief laag te zijn. ""Chronisch zieken ervaren mogelijk wat meer belemmeringen om te wisselen"", vertelt Brabers. ""Dat ze bang zijn voor administratieve problemen of bang zijn dat ze niet geaccepteerd worden. We hebben geen aanwijzingen gevonden dat die belemmeringen zich ook daadwerkelijk voordoen in de praktijk.""  ""Uit ons onderzoek blijkt dat de belangrijkste reden dat mensen niet overstappen, is dat zij toch erg tevreden zijn met hun huidige verzekering of hun huidige verzekeraar"", zegt Brabers. ""Op één staat eigenlijk altijd dat mensen tevreden zijn over de dekking van hun totale polis. En op twee dat men al heel lang bij deze zorgverzekeraar zit. En op drie dat ze tevreden zijn over de service."" De belangrijkste reden om wél te vertrekken is ontevredenheid over de hoogte van de totale premie.  ""Bij verzekeringen in het algemeen blijkt dat mensen een voorkeur hebben om te houden wat ze hebben, omdat het niet echt een leuk product is om te voor shoppen"", legt Schut uit. ""Het is een beetje corvee om te kijken wat nou weer een goede verzekering is.""  Dat een zorgverzekering een vrij complex product is, helpt volgens Schut ook niet mee. ""De basisverzekering is eigenlijk vrij simpel. Maar in de aanvullende verzekering kunnen verzekeraars allerlei toeters en bellen stoppen"", meent Schut. ""Dat maakt het voor mensen een stuk moeilijker om te kiezen.""  En dat zo'n zeven op de tien verzekerden collectief verzekerd is, is ook een barrière. ""Het blijkt dat mensen die eenmaal bij zo'n collectief zitten, niet zo gauw veranderen"", zegt Schut. ""Zij kijken niet meer echt kritisch of ze misschien toch met een ander contract beter uit zijn.""  ""Ik denk dat een gebrek aan kennis ervoor zorgt dat mensen terughoudend zijn met overstappen"", zegt Van Kleef. ""Mensen kunnen onvoldoende zien wat nou de kwaliteit van een polis is en welke artsen zijn gecontracteerd. En dat als ze overstappen van A naar B, ze niet weten of dat gevolgen heeft voor de toegang tot het dichtstbijzijnde ziekenhuis.""  Ook stappen sommige verzekerden volgens hem niet over uit angst dat een andere verzekeraar hen niet accepteert voor een aanvullende verzekering. Overigens lijkt het er over het algemeen niet op dat verzekeraars mensen in de praktijk weigeren.  Is het overstappercentage hoog genoeg om verzekeraars scherp te houden?  Volgens NIVEL stapt jaarlijks rond de 8 tot 10 procent van de verzekerden over. Dit is iets hoger dan het percentage van Vektis, omdat ook mensen worden meegerekend die een polis van een ander merk bij dezelfde verzekeraar nemen.  ""Voor een goed functionerende markt is eigenlijk niet zozeer het aantal overstappers van belang, maar meer de dreiging dat mensen overstappen"", zegt Schut. ""Wat belangrijk is, is dat verzekeraars voldoende onder druk staan van die overstappers om de premie laag te houden. Tot nu toe lijkt het er niet op dat dit niet het geval is.""  ""Je hebt altijd een silent majority die gewoon blijft zitten. Eigenlijk profiteren wij als burgers voor de meeste producten die we kopen van een klein clubje mensen dat de aanbieders scherp houdt"", legt Schut uit. ""Met 8 procent switchers heb ik toch het idee dat voldoende mensen alert zijn. Het zijn wel steeds dezelfde mensen, maar verzekeraars vinden het toch erg om die 8 procent kwijt te raken.""  Van Kleef benadrukt dat jaarlijks nog altijd rond de miljoen verzekerden overstappen: ""Ik denk dat dit percentage zeker niet te laag is om verzekeraars scherp te houden. Zelfs bij een laag percentage kan het zijn dat mensen nog heel kritisch zijn, maar simpelweg gewoon blij zijn met wat ze hebben.""  Het overstappercentage kan volgens Schut ook te hoog zijn: ""Als het aantal overstappers heel hoog is, is dat misschien juist een reden om je zorgen te maken. Want dan zijn mensen blijkbaar flink ontevreden en hebben ze ook een goede reden om van zorgverzekeraar te veranderen.""",business
"TILBURG - De politie waarschuwt dinsdagavond tijdens Opsporing Verzocht voor ‘cashtrapping’ in Brabant. Cashtrapping is een truc waarmee een oplichter geld van een pinner zelf in handen kan krijgen. De politie zoekt nu naar zo’n oplichter die in 2017 op meerdere plekken in Brabant toesloeg.  Bij cashtrapping wordt er een onopvallend afdekplaatje voor de gleuf van een geldautomaat gemonteerd. De bankbiljetten blijven erachter steken na het intoetsen van de pincode en de pinner is zijn geld kwijt. De oplichter vist het geld er later uiteraard wél uit.  BewakingsbeeldenDe politie heeft bewakingsbeelden van een man die zich in Tilburg schuldig maakte aan cashtrapping. Diezelfde man was in de zomer van 2017 sowieso ook nog actief in Empel, Rosmalen en Eindhoven.",entertainment
Cora van Nieuwenhuizen wordt een van de vijf vrouwelijke ministers in het nieuwe kabinet. De VVD’er uit Oisterwijk wordt genoemd als minister van Infrastructuur. De andere elf ministersposten gaan naar mannen.  Wat maakt het uit of iemand man of vrouw is? Als ze maar goed hun werk doen,politics
"2018 belooft hoe dan ook economische zonneschijn, maar het nieuwe kabinet doet er nog een schepje bovenop. Gevaarlijk, waarschuwen economen. Plus: hoe denken de felste voorstanders van extra overheidsuitgaven in crisistijd hierover?  Door:Koen Haegens7 januari 2018, 09:30  Als de Nederlandse economie een barbecue is, dan dreigt het kabinet dit jaar de rol te vervullen van de iets te enthousiaste buurman. Met een scheut spiritus stookt die het vuurtje nog eens extra op.  Steeds meer economen waarschuwen voor zo'n oververhitting. 'De overheid jaagt de economische groei verder aan', constateerde het Centraal Planbureau vorige maand niet zonder zorgen in zijn vooruitblik op 2018. De uitgaven - aan onder meer leger, verpleeghuizen, onderwijs - lopen met maar liefst 3,5 procent op. Zonder die extra stimulans zou de Nederlandse economie maar liefst 0,8 procent minder groeien. Dit verklaart volgens het CPB 'voor een belangrijk deel de hogere BBP-groei dan die in onze buurlanden'.  Dat lijkt mooi, maar de aloude economenwijsheid schrijft voor dat overheden in de vette jaren juist een financiële buffer aanleggen. Anders is er, zoals Jozef in het Oude Testament de farao al voorhield, in de magere jaren geen graan meer om uit te delen. Zo'n 'anticyclisch beleid' blijkt desondanks politiek moeilijk te verkopen.  In plaats van de economie af te remmen, wordt het gaspedaal nog dieper ingedrukt - ook buiten Nederland. Zo zal de belastingverlaging van president Trump de toch al florerende Amerikaanse economie verder opzwepen. Ondertussen blijft de geldpers van de Europese Centrale Bank draaien. Tot dit najaar worden voor 270 miljard euro aan extra staats- en bedrijfsobligaties opgekocht. Dat komt bovenop de reeds aangeschafte schuldenberg van meer dan 2300 miljard euro. 'Een te langzame afbouw' van dit historisch ongekende monetaire stimuleringsprogramma, schrijft het CPB, 'kan leiden tot oververhitting van de economie.'  Behalve het Planbureau zet ook De Nederlandsche Bank vraagtekens bij de miljardenuitgaven die Rutte III voor ogen heeft. 'Politiek gezien begrijp ik het, na jarenlang bezuinigen', zei DNB-directeur Job Swank onlangs bij een persconferentie. 'Maar economisch is het niet nodig.' Minder omfloerst formuleren de economen van de Rabobank het in een rapport: 'Juist in de jaren na de crisis, toen de economie wel wat stimulans kon gebruiken, bezuinigde de overheid hard om de begroting op orde te brengen. Nu de economie is hersteld, gaat de overheid alleen maar verder stimuleren.' Dat maakt de Nederlandse economie kwetsbaar. De pieken worden hoger, maar in tijden van crisis is het dal ook extra diep.  Met die kritiek keert het uit de crisis bekende bezuinigingsdebat voorzichtig terug - zij het in spiegelbeeld. Toen luidde de kritiek van sommige economen dat de regering de hand te veel op de knip hield. Nu wordt juist iets meer Calvinisme bepleit.  Er is wel een groot verschil in de toon van de discussie. Die is heel wat minder fel. Logisch: ondanks fors hogere overheidsuitgaven, kan het kabinet ook de staatsschuld terugdringen. Dat is het voordeel van economische groei. Daar komt bij dat bezuinigingen veel meer weerstand oproepen dan extra uitgaven. Nederland kent nu eenmaal geen krachtige belangengroepen, zoals in Duitsland de Bond van Belastingbetalers, die de regering om de oren slaan met elke extra cent belasting die over de balk wordt gesmeten.  Hoewel hij zelf niet tegen méér economische stimulering door de overheid is, vindt de Rotterdamse hoogleraar economie Bas Jacobs die gelatenheid onbegrijpelijk. 'Volstrekt inconsequent', gedraagt de Nederlandse politiek zich volgens hem. 'De partijen die de afgelopen crisisjaren het hardst geroepen hebben dat er bezuinigd moet worden, hebben nu collectief hun budgettaire orthodoxie overboord gegooid. Echt, daar zit geen enkele diepere economische gedachte achter. Het ergste is dat vrijwel niemand hier een woord aan vuil lijkt te maken.'Natuurlijk onderschrijft hij het bekende adagium van de econoom Keynes: wie in slechte tijden de economie wil stimuleren, moet sparen als het economisch voor de wind gaat. Toch is Bas Jacobs, in de voorbije crisis een van de felste critici van het bezuinigingsbeleid, niet per se tegen de extra uitgaven van Rutte III.  'Het is erg lastig in te schatten op welk punt in de economische cyclus Nederland zit', legt hij uit. 'Er is een aanwijzing voor oververhitting: de extreem lage werkloosheid. Tegelijkertijd groeit de economie al een paar jaar veel harder dan verwacht, terwijl de lonen en prijzen heel gematigd stijgen. Dat wijst nog op overcapaciteit. Daarnaast blijft de wereldwijde economische situatie verre van normaal, met de rente van de Europese Centrale Bank die op nul staat.'  In die situatie acht Jacobs het economische risico van bezuinigingen - tegenvallende groei - groter dan het risico van wat oververhitting. 'Als landen als Nederland en Duitsland met hogere lonen en extra investeringen zorgen voor meer inflatie in het Eurogebied, helpt dat de ECB om het monetaire beleid te normaliseren. Dat is belangrijk, wil de centrale bank bij een volgende recessie nog iets uit kunnen richten.'  Ook de voormalige CPB-directeur is geen voorstander van extra zuinigheid. De reden daarvoor heeft niet zozeer te maken met de economische conjunctuur, maar is fundamenteler: net als buurland Duitsland spaart Nederland te veel.  'De staatsschuld daalt razendsnel, van ruim 60 procent in 2016 naar iets meer dan 50 procent van het BBP in 2019. Het pensioenvermogen is de afgelopen 10 jaar toegenomen van 120 naar 160 procent van het BBP. Dat klinkt mooi, maar mondiaal gezien is het een onhoudbare situatie. Tegenover de besparingen van het ene land, moeten immers wel spaartekorten van een ander land staan. Je kunt niet met zijn allen tegelijkertijd sparen. Dat is een recept voor chaos. Vergeet niet: voorafgaande aan de crisis van 2008 was het het enorme spaaroverschot van China dat de zeepbel op de Amerikaanse huizenmarkt opblies, met alle gevolgen van dien.'  De oplossing ligt voor de hand: laat de lonen stijgen en het geld binnenlands rollen. Wat Teulings betreft had dit het beste tijdens de crisis kunnen gebeuren, om de pijn te verzachten. Tegen de economische cyclus in dus. 'Het kabinet heeft indertijd gekozen voor forse bezuinigingen. Het gevolg is dat we, nu het beter gaat, weinig anders kunnen doen dan opnieuw procyclisch handelen: niet besparen. Maar laten we het vooral van de positieve kant bekijken. We zijn veel rijker dan we denken.'",business
"Controverse is de Amerikaanse animatieserie South Park niet vreemd. Er is zelfs een compleet lemma in Wikipedia gewijd aan alle politieke, religieuze en moralistische heisa die de serie heeft veroorzaakt in de afgelopen twintig jaar.  Maar nu is er ook online-ophef (op de altijd lichtgeraakte interwebs) over de komende game rond Stan Marsh, Kyle Broflovski, Eric Cartman en Kenny 'My God - They Killed Kenny' McCormick - met de titel South Park: The Fractured But Whole.  Waarom? Omdat de website Eurogamer bij een rondje proefspelen heeft ontdekt dat de game zich moeilijker laat spelen als je een personage kiest met een donkere huidskleur. Je personage verdient minder geld en ook de omgang met andere figuren in de game verloopt anders. De speler wordt ook gewaarschuwd als hij bij het personaliseren van zijn avatar de schuifregelaar op een donkere huidskleur zet, door Eric Cartman zelve:  ""Don't worry, this doesn't affect combat. Just every other aspect of your whole life."" (""Maak je geen zorgen, dit heeft geen effect op hoe goed je kunt vechten. Alleen maar op ieder aspect van je leven."")  Discriminatie! roept de ene helft van het internet. Satire! roept de andere twitteraar. Alle anderen kunnen vanaf 17 oktober oordelen. Dan is South Park: The Fractured But Whole te koop voor pc's en de spelcomputers PlayStation 4 en Xbox One. En zoals de animatieserie bedoeld is voor volwassen tv-kijkers heeft de game een leeftijdspredicaat van 18 jaar of ouder gekregen. (PvA)  Het Nederlandse Albelli - dat gebruikers fotoboeken en kalenders laten maken van hun digitale kiekjes - heeft zijn eveneens Nederlandse concurrent ReSnap ingelijfd. Het overnamebedrag is niet bekendgemaakt. Albelli was al marktleider in Nederland, terwijl het in 2013 opgerichte ReSnap zich specialiseerde in kunstmatige intelligentie waarmee het samenstellen van een online fotoboek sneller en gemakkelijker moet gaan. Bij Albelli werken 290 mensen. (LV)  8 september 2017, 13:01  Van 7,50 euro naar bijna 350 euro in nog geen half jaar? Geen wonder dat er opwinding is over de cryptomunt ethereum. Maar dit bitcoin-alternatief, dat allerlei toepassingen mogelijk maakt, is een riskante belegging.  De nieuwe cryptomunt van Nederlandse bodem CombiCoin heeft in een week tijd meer dan 1 miljoen dollar weten op te halen. Met dit bitcoin-alternatief wil het Nederlandse bedrijf Triaconta de risico’s van beleggen in cryptogeld verminderen. De waarde van de munt is gebaseerd op de top-30 van cryptomunten met de hoogste marktwaarde, zoals de ether, bitcoin en litecoin. Momenteel zijn er al duizend cryptomunten op de markt die samen meer dan 150 miljard dollar waard zijn. De CombiCoin is daarbij niet de eerste Nederlandse cryptomunt; de gulden (what’s in a name) ging hem al voor.  De waarde van de bitcoin steeg in een half jaar tijd van 1.000 naar 4.000 dollar, terwijl de ethereum in zes maanden tijd zelfs van 8 naar 400 dollar ging, om daarna weer hard te dalen. In het eerste half jaar van 2017 steeg de gezamenlijke waarde van de top-30 van cryptomunten met 1.200 procent. Alle munten maakten begin deze week overigens een grote koersval, na berichten dat de centrale bank in China zogenoemde ico’s wil verbieden. Bij een ico (initial coin offering) halen start-ups geld op met de uitgifte van een nieuwe munt, buiten de controle van de toezichthouders. Ook Triaconta is bezig met zo’n ico, die nog tot en met 30 september loopt. Doel is om 2 miljoen dollar op te halen en dan de munt daadwerkelijk te lanceren. Lukt dat niet, dan krijgt iedereen zijn geld terug. (LV)  6 september 2017, 18:19  Nu de een na de andere torrentsite met linkjes naar illegaal aanbod van films, muziek en boeken verdwijnt, lijkt oudgediende The Pirate Bay zo’n beetje alleen over te blijven. Acties van rechthebbende partijen om die sites uit de lucht te halen zijn zeer succesvol - The Pirate Bay bestaat nog.  Piraten hebben intussen al een tijdje hun toevlucht genomen tot andere manieren om een waar te verspreiden. Vooral Google Drive blijkt een zeer populaire plek, blijkt uit cijfers van Gadgets 360.  Alleen al de afgelopen maand zou Google bijna 5000 verzoeken hebben gekregen vanuit de entertainmentindustrie om bestanden offline te halen. Dat is veel meer dan andere partijen. Belangrijkste reden? De opslag van Google is gratis én lekker gebruiksvriendelijk. Linkjes naar de films of e-books worden vooral via fora of besloten Facebookgroepen gedeeld. Overigens is Google wel degelijk actief met pogingen om illegale spullen automatisch op te sporen. (LV)  6 september 2017, 17:19  Hackers zouden zijn binnengedrongen in energiebedrijven in Turkije, Zwitserland en de Verenigde Staten. Ze kunnen systemen overnemen en saboteren als ze dat willen. Deze waarschuwing komt van beveiliger Symantec. De aanval wordt toegeschreven aan de groep Dragonfly, die al sinds 2011 actief is. Eind 2015 zou de huidige campagne zijn begonnen. Symantec sluit niet uit dat de criminelen ook in in andere landen hebben toegeslagen. Nederland wordt niet genoemd. Het beveiligingsbedrijf weet niet wie er precies achter Dragonfly zit, maar denkt wel dat de groep door een staat wordt gesteund. Ook heeft Symantec Russische sporen aangetroffen, al wil dat nog niet per definitie zeggen dat Rusland achter de groep zit.  4 september 2017, 09:18  Tijdens een zonsverduistering is het goed niet alleen je ogen te beschermen met een goedgekeurde eclipsbril, ook camera’s moeten worden behoed voor direct invallend zonlicht. Daarvoor waarschuwde een Amerikaans bedrijf dat camera’s verhuurt. Maak je foto’s van de eclips, schroef dan een filter op je objectief, vertelden werknemers klanten. Niet iedereen hield zich aan het advies, waarop het bedrijf diverse objectieven en camera’s terugkreeg met zonneschade. LensRentals uit Tennessee heeft een aantal foto’s van gesmolten sluitergordijnen en diafragma’s online gezet. De nevenschade van de eclips blijkt overigens best fotogeniek. (BvdW)  29 augustus 2017, 16:28  Dat computers op veel gebieden beter en slimmer zijn dan de mens, soit. Dat de computer onlangs 's werelds beste go-speler versloeg, is minder goed te verkroppen. Gelukkig hebben we de kunst nog. Toch? Nou nee: ook op het creatieve vlak roert de computer zich.  Het moet het eerste muziekalbum zijn dat van a tot z met behulp van kunstmatige intelligentie is gemaakt: I AM AI van YouTube-ster Taryn Southern. Het eerste liedje staat inmiddels op Spotify. De zangeres gebruikt de open source-software Amper Music (nu nog in beta) om haar te helpen bij het maken van haar muziek. Teksten en melodieën doet ze nog zelf, Amper de rest, zoals de harmonieën en complete muzikale invulling. Southern, die alleen wat piano kan spelen, vertelt de software nog wel hoe snel een liedje moet zijn en wat voor instrumenten ze het liefst hoort. Dat is genoeg.  Deze inspanningen staan niet op zichzelf. Zo legt ook Sony’s dochteronderneming Flow Machines zich toe op met maken van muziek met zelflerende netwerken. En ook hier gebeurt dat in samenwerking met een menselijke muzikant. Muzikant Benoît Carré hoopt snel met een eerste plaat te komen die met Flow Machines is gemaakt. (LV)  Sonos was lange tijd trendsetter met zijn wifi-speakers, maar krijgt de laatste tijd de kritiek dat het achter begint te lopen. Dit omdat een slimme spraakspeaker in het aanbod van Sonos ontbreekt. Google en vooral Amazon maken nu de dienst uit met speakers die rechtstreeks met spraakcommando’s worden bediend. Sonos zal in oktober ook met een slimme spraakspeaker komen. Het is nog onduidelijk hoe de nieuwe speaker precies zal werken en met welke bestaande praatassistenten (Siri van Apple, Google Assistant en Alexa van Amazon) hij zal kunnen communiceren. Vorig jaar maakte Sonos al bekend Alexa te willen ondersteunen. Het wordt een drukke markt, want ook Apple en Samsung komen met slimme praatpalen.  Vorige week kwam Sonos negatief in het nieuws wegens zijn nieuwe privacyvoorwaarden, waarin ook wordt gerept van spraakbediening. Als gebruikers deze niet accepteren, zullen hun speakers in de toekomst niet meer functioneren, waarschuwde de fabrikant. Dit leidde tot felle kritiek. (LV)  25 augustus 2017, 12:25  Waymo, de divisie van Google die werkt aan zelfrijdende auto’s, heeft volgens een fantastische reportage in The Atlantic een complete stad nagebouwd om zijn voertuigen te kunnen testen. De aanleiding voor de aanleg van een teststad was onder meer een tweebaansrotonde in Austin, Texas. Die was zo complex, dat Googles autonoom rijdende Chrysler Pacifica volledig van zijn stuk raakte. Van de ‘echte’ (en ook de bijna-echte) wereld van Waymo bestaat ook een virtuele versie: Carcraft, waarin het bedrijf virtuele zelfrijdende auto’s virtuele ritjes laat maken onder virtueel lastige omstandigheden.  Dagelijks worden nu 13 miljoen gesimuleerde kilometers afgelegd, om de software verder te trainen. In de ‘echte’ stad, Castle genaamd, rijden autonome Lexus’en, Toyota’s en Chryslers rond. Er hangt een spoor Manhattan Project in de lucht (waar in de Tweede Wereldoorlog in het diepste geheim de atoombom werd ontwikkeld), zo schrijft de verslaggever over de plek. In Castle worden de rijvaardigheden van de autonome auto’s van Waymo zwaar op de proef gesteld: ze worden afgesneden, moeten op hoge snelheid invoegen en moeten een noodstop maken als een ‘voetganger’ ‘per ongeluk’ een basketbal de weg op gooit. [BvdW]  Raket- en autofabrikant Elon Musk heeft waarschuwingen van medewerkers van Tesla in de wind geslagen, die stelden dat AutoPilot niet in staat is auto's van het Amerikaanse merk zelfstandig te laten rijden. Musk had afgelopen herfst juist verklaard dat zijn auto's dankzij een software-update 'volledig autonoom' kunnen navigeren. Toen de ondernemer de term ‘volledig autonoom’ bleef herhalen (de woorden zijn op diverse plaatsen op de website terug te vinden), zijn enkele hoge medewerkers van het ontwikkelteam opgestapt, aldus de Wall Street Journal. Een jaar eerder was ook al een ontwikkelaar opgestapt nadat die zijn zorgen had geuit over het systeem. Deze medewerker had het over ‘roekeloze besluitvorming die mogelijk het leven van klanten in gevaar heeft gebracht’, aldus de Wall Street Journal [registratie noodzakelijk] op basis van bedrijfsdocumenten die de krant in handen kreeg. Tesla wijst in een reactie op een verklaring op zijn website, waarin een disclaimer staat dat AutoPilot nog in ontwikkeling is.  Nieuws op het vrachtwagenfront is er ook: Tesla's elektrische truck, die volgende maand wordt gepresenteerd, krijgt een actieradius van ruim 300 tot 500 kilometer op een acculading, aldus Reuters. [BvdW]",entertainment
"pagina 20  Een man van midden dertig zit aan de behandeltafel. Hij heeft adem- en stemproblemen. Vier weken geleden is hij bij mij gekomen voor logopedische hulp. Het is een vriendelijke man, een kop groter dan ik en hij werkt in de bouw.  We bespreken hoe het afgelopen week is gegaan. Zijn getatoeëerde onderarmen rusten op de tafel, de handen tot lichte vuisten gebald en hij vertelt over de drukke werkdagen die hij achter de rug heeft. Ik let ondertussen op zijn ademhaling en stem. Het ziet er goed uit – een rustige adembeweging – en zijn stem klinkt minder hees.",business
"BREDA - Nu de gemeente Breda mogelijk een streep zet door de komst van een levensgrote muurschildering van kickbokslegende Ramon Dekkers, wil de Bredase afdeling van motorclub Satudarah geld gaan inzamelen om toch het eerbetoon in de wijk Tuinzigt te krijgen.  Op last van burgemeester Paul Depla wordt onderzocht of Dekkers, die bijna vijf jaar geleden overleed, geen innige band met de motorclub had.  Inzamelingsactie""Als de burgermeester dit een reden vindt om de muurschildering niet uit de gemeentekas te willen betalen zullen wij geld gaan inzamelen om een bijdrage te kunnen leveren aan dit mooie initiatief"", laat Satudarah Breda via hun advocaat weten.  Satudarah Breda betreurt het dat de vermeende ‘relatie’ mogelijk een einde maakt aan het initiatief van bewoners en nabestaanden. ""Wij vinden dit respectloos naar een groot sportman, maar ook naar de initiatiefnemers. Wij zijn net als de rest van Breda trots op onze stadsgenoot, die helaas veel te vroeg gestorven is.""  'Opgegroeid met kickbokser'Volgens de motorclub is de enige link dat de leden van de motorclub met de kickbokser zijn opgegroeid. ""We hebben hem zien groeien van lokale held tot internationale topper"", aldus de motorclub.  De aanwezigheid van Satudarah op de begrafenis van Dekkers was volgens hen een eerbetoon aan de legende en een uiting van respect. ""Meer niet"", zegt de motorclub.  LegendeThaibokser Ramon Dekkers overleed begin dit jaar tijdens een training in een tunneltje in Breda. 'The Diamond' Dekkers was een beroemdheid in Azië.",entertainment
"Vrijdag, 12 januari 2018 om 19:54  Giovanni van Bronckhorst lijkt te rekenen op de rentree van Robin van Persie bij Feyenoord. De trainer van de regerend landskampioen reageert tegenover Voetbal International op de aanstaande deal. Hij had al maandenlang contact met Van Persie en is dolblij met diens keuze om terug te keren op het oude nest. ""Noem mij een speler van zijn kaliber die ook nog eens haalbaar was voor Feyenoord?""  Van Bronckhorst maakte nooit een geheim van zijn wens om Van Persie toe te voegen aan de selectie. Hij wist ook 'al lang' hoe de spits er zelf over dacht. ""Maar dan nog ben je afhankelijk van allerlei factoren waarop je zelf verder geen invloed hebt. Je moet dan maar hopen dat het een keertje past"", legt Van Bronckhorst uit. Met de routinier keert weer een ervaren aanvaller met internationale allure terug bij Feyenoord, zoals Dirk Kuyt vorig seizoen. Dat die twee niet hetzelfde karakter hebben, zegt Van Bronckhorst niet veel. ""Want een karakter is nooit hetzelfde.""  ""Je moet kijken naar verdiensten als speler. Kuyt had die, Van Persie heeft die óók. Dus dan maakt karakter niet uit"", geeft de oefenmeester aan. Van Bronckhorst noemt de komst van Van Persie 'echt goed' voor zijn ploeg. Hij stipt aan dat Feyenoord weliswaar overal al dubbele bezetting had, maar dat er 'wel iets' gaat veranderen in de verhoudingen nu Van Persie zich aansluit bij de groep. ""Een andere persoonlijkheid, een beetje frisheid in een groep erbij kan nooit kwaad en hij is een geweldige speler. Robin van Persie brengt iets met zich mee, iets anders dan we al hadden.""  Van Persie speelde in augustus zijn laatste wedstrijd voor Fenerbahçe. Het is nog even de vraag op welke positie de topscorer aller tijden van Oranje komt te spelen bij Feyenoord.. Volgens Van Bronckhorst wordt daar wel een passend antwoord op gevonden. ""Want Robin kan overal spelen: spits, als nummer 10, aan de zijkanten. Met hem erbij zorg je ook meteen voor concurrentie op meerdere posities, want hij is een winnaar. Ik ben daarvan een voorstander. Alleen zo maken spelers elkaar beter.""  Ben sinds zijn Arsenal tijd al fan van van Persie. Heerlijke speler geweest, vooral in zijn periode in Engeland. Wat een goals heeft hij daar gemaakt zeg, voor zowel Arsenal als Man United. Ook in Oranje vooral veel goals gemaakt, met als uitschieter die schitterende kopbal tegen Spanje in 2014.  Van mij mag hij elke wedstrijd 3x scoren voor Feyenoord, als de tegenstander er maar eentje meer maakt...  Oeeehhhh als dit waar is zit Feyenoord heel lekker in spitspositie, alleen waar ik bang voor ben is dat hij misschien niet brengt wat Kuyt heeft gebracht op mentaal gebied, Kuyt heeft tot zijn allerlaatste speelminuut alles gegeven en van persie is gewoon niet zo, soms vind ik hem zelfs een beetje laconiek Anyway de tijd gaat het leren maar al met al een hele goede aanwinst  Stop gewoon met die vergelijkingen met Kuyt. Het zijn inderdaad niet dezelfde soort spelers, zowel mentaal als voetballend, maar denk er ook eens aan dat er een hele grote speler in de kleedkamer aanwezig is, dat is ontzettend leerzaam voor die jonkies. Van Persie zal vast vertelt zijn dat hij geen vaste basisspeler wordt, waarschijnlijk neemt hij genoegen hiermee en hoopt hij het team wat bij te kunnen leren. Overigens denk ik dat hij voetballend nog steeds op ontzettend hoog niveau zit.  Denk dat Robin vooral een 'troef' wordt, kan inderdaad op de spitspositie of op 10. In veel wedstrijden mist Feyenoord creativiteit, die Robin kan brengen. Mits hij goed ingepast wordt in het team, kunnen zijn traptechniek en inzicht optimaal worden benut. Inderdaad heel anders dan de loper die Dirk nog altijd was, maar er staat toch wel iemand van internationaal kaliber in de Eredivisie. Techniek en inzicht gaat niet verloren, de grote vraag is wat Van Persie drijft, wat wil hij bereiken bij Feyenoord. Als de neuzen dezelfde kant op staan, is dit absoluut een prima transfer.  Ik ben zeer benieuwd hoe fit Robin nog is. Mits hij op tijd in vorm kan geraken kan hij beslissend worden voor Feyenoord en zijn steentje bijdragen in de strijd om Europees voetbal. Toch heb ik lichte twijfels over zijn fysieke gesteldheid doordat hij de laatste jaren maar weinig wedstrijden achter elkaar heeft weten te voetballen. Steeds lichte of zware pijntjes werkt niet in je voordeel, zeker niet op de positie van spits waar enig wedstrijdritme toch wel een pre is.  Giovanni van Bronckhorst lijkt te rekenen op de rentree van Robin van Persie bij Feyenoord. De trainer van de regerend landskampioen reageert tegenover Voetbal International op de aanstaande deal. Hij had...Lees verder",entertainment
"Tijdens een demonstratie van extreemrechtse nationalisten in het Amerikaanse Charlottesville is zaterdag een automobilist met flinke snelheid op een groep tegendemonstranten ingereden. Eén vrouw werd doodgereden, negentien mensen raakten gewond.  Door:Redactie13 augustus 2017, 05:31  De verdachte van de aanslag is James Alex Fields, een 20-jarige man uit de staat Ohio. Hij zit vast op verdenking van onder meer moord. De politie liet eerder al weten dat de aanrijding wordt onderzocht als een moordzaak. Daarnaast begint de FBI een 'burgerrechtenonderzoek', aldus justitieminster Jeff Sessions: 'Als zulke acties voortkomen uit raciale intolerantie en haat, doen ze onze kernwaarden geweld aan en kunnen ze niet getolereerd worden.'  Op beelden die online circuleren is te zien hoe iemand in een grijze auto op hoge snelheid door een straat rijdt waarop de demonstranten opzij moeten springen om niet geraakt te worden. Vervolgens botst de auto op twee auto's die op rustig tempo rijden. Daarna rijdt de automobilist op hoge snelheid weer terug de straat uit.  Later op de dag kwamen bij een helikoptercrash in de buurt van Charlottesville twee inzittenden, politieagenten, om het leven. Het ongeluk gebeurde op slechts enkele kilometers van waar de extreemrechtse manifestatie plaatsvond. De politie zegt dat er een link is met de demonstratie in Charlottesville maar meldt nog niet hoe. Er vielen geen slachtoffers op de grond.  De Amerikaanse president Donald Trump condoleerde op Twitter eerst de nabestaanden van de politieagenten in de helikopter. Later sprak hij ook zijn medeleven uit met de familie van de tegendemonstrant die werd doodgereden. 'Mijn beste wensen voor alle gewonden. Zo treurig!', zo twitterde Trump. Het dodelijk slachtoffer is een 32-jarige vrouw. Negentien anderen raakten bij de aanrijding ook gewond. In totaal zijn zaterdag 35 mensen behandeld aan hun verwondingen. Volgens de politie vielen er alleen gewonden bij geweld tussen de twee demonstrerende groeperingen en niet bij confrontaties met politieagenten.  Donald Trump reageerde in een toespraak op het geweld in Charlottesville. 'We veroordelen deze haat, het fanatisme en geweld van wie het ook afkomstig is', stelt hij. Trump, die normaal weinig moeite heeft om man en paard te noemen, verwees nadrukkelijk niet naar het extreemrechtse karakter van de acties in Charlottesville. Zijn voormalig opponente Hillary Clinton deed dat in een reactie op Twitter wel: 'De haat die ons hier heeft gebracht is zo echt en verwerpelijk als de witte nationalisten in onze straten.'  President Trump deed ook een oproep tot verbintenis. 'We moeten samenkomen en ware affectie tonen voor elkaar', zegt Trump, waarop de president opsomt hoe goed het gaat met de Amerikaanse economie, handelsverdragen en werkloosheid. 'Er gebeuren zoveel goede dingen in ons land, en als ik dan het nieuws zie uit Charlottesville dan is dat zo, zo treurig.'  De gemeente Charlottesville heeft in de nacht van zaterdag op zondag een avondklok ingesteld waarmee er voor iedereen straatverbod ingaat. De politiecommandant liet een persconferentie weten dat hij ervan overtuigd is dat het geweld zaterdag vooraf gepland was.  De gouverneur van Virginia riep eerder op zaterdag de noodtoestand uit om te kunnen ingrijpen als de situatie uit de hand zou lopen. Vrijdagavond braken al rellen uit toen honderden witte nationalisten de universiteitscampus van Charlottesville waren binnengedrongen. De demonstranten riepen leuzen als 'witte levens doen ertoe'- white lives matter - en 'Joden zullen ons niet vervangen'. Ook zou volgens ooggetuigen de nazi-groet zijn uitgebracht.  De extreemrechtse nationalisten protesteren tegen de verwijdering van een standbeeld van de 'foute' generaal Robert E. Lee uit een stadspark. De mars, waartoe werd opgeroepen door de rechtse blogger Jason Kessler, trok aanhangers van de zogeheten alt-right-beweging en neonazi's vanuit het hele land aan.  Burgemeester Mike Signer van Charlottesville veroordeelde de mars van vrijdagavond op Facebook als een 'laffe parade van haat, racisme en intolerantie'. 'Ik verafschuw deze ongehoorde vorm van intimidatie op een universiteitscampus.' De demonstranten, die vooral van buiten Charlottesville komen, zeggen met hun mars het rechtse nationalisme in de Verenigde Staten te willen verdedigen. De overwegend progressieve inwoners van het stadje voelen zich geïntimideerd.  Verbetering: In een eerdere versie van dit artikel stond dat de Amerikaanse Burgeroorlog van 1961 tot 1985 duurde. Dat is fout. De Amerikaanse Burgeroorlog vond een eeuw eerder plaats en duurde van 1861 tot 1865.",entertainment
"pagina 16 - 17  Patsercontrole  De politie in Rotterdam wil werkloze schoremjeugd dure bezittingen afpakken, als de eigenaar niet kan bewijzen dat hij er eerlijk aangekomen is (Rolex-controle: waar is uw kassabon?, 5/1). Daarvoor is geen concrete beschuldiging of verdenking nodig. De patser moet dus meteen met een bewijs een vermoeden weerleggen, anders kan hij zonder jas naar huis.  In het artikel staat dat de overheid bezittingen mag ontnemen „als er bewijs is dat het crimineel verkregen is”. In Rotterdam heeft de agent dat bewijs dus niet meer nodig, zijn instinct is voldoende. En tegen dat instinct moet de burger zich verweren? Kansloos! Dat is omkering van de bewijslast. Die hoort niet thuis in een rechtsstaat, waarin we immers uitgaan van iemands onschuld totdat het tegendeel bewezen is. Inbeslagname hoort thuis bij schuld, niet bij onschuld. De machteloosheid van justitie noch het lovenswaardige doel heiligt het middel. Ook dat het niet nieuw is dat jongeren zo worden aangepakt, is slechts een constatering, geen rechtvaardiging. Dat betekent dat het de tweede stap is op het hellende vlak dat leidt naar de politiestaat. De volgende stap is aanhouding en voorlopige jeugdpatserhechtenis zonder concrete verdenking. En waarom alleen jonge patsers? Heet dat niet leeftijdsdiscriminatie?  Raphaël de Rue  Eenzaamheid  Uit het artikel over eenzaamheid blijkt dat praten met anderen over gevoelens van eenzaamheid een eerste stap is naar een oplossing (Alsof je de enige bent die worstelt, 5/1). Maar dat valt niet mee in een maatschappij, waarin je juist succesvol en zelfredzaam moet zijn. Dan is het lastig om aan te kloppen met jouw verhaal over eenzaamheid of twijfel aan jezelf.  Goed om te weten dat er een alternatief is: bij de landelijke telefonische hulpdienst Sensoor zitten dag en nacht mensen klaar met een luisterend oor en echte aandacht voor ieders verhaal of probleem. Hier kan men anoniem en laagdrempelig een eerste stap zetten.  Edwin Frei  Lelystad Airport  De voorpagina vermeldt in het artikel over dreigend uitstel van de opening van Lelystad Airport: „Bewoners uit de regio zijn massaal in verzet gekomen” (‘Lelystad’  wellicht later open, 5/1). Daardoor ontstaat bij de lezer de verkeerde indruk dat er alleen maar tegenstanders zijn. Wij wonen al tientallen jaren in Lelystad, met in de regio een groot netwerk. In Lelystad en omgeving is een grote meerderheid van bewoners en bedrijven voorstander van snelle opening van Lelystad Airport. Het is ons al jaren beloofd en wij rekenen erop. Wij hebben daarvoor in december in 8 dagen ruim 10.000 handtekeningen van burgers en bedrijven verzameld en aan de Tweede Kamer aangeboden. De werkloosheid in Flevoland is substantieel hoger dan in Gelderland en Overijssel waar de tegenstanders vandaan komen. Onze regio heeft de werkgelegenheid hard nodig. Er zijn door overheid en bedrijven grote investeringen gedaan met het oog op de opening, bedrijven die overwegen zich hier te vestigen beginnen te aarzelen, de opening is al eerder uitgesteld én Schiphol moet worden ontlast. Allemaal sterke argumenten vóór een snelle opening.  De fractie van de ChristenUnie steunt het uitstel omdat het vertrouwen in de overheid moet worden hersteld. Wij en velen met ons vinden de overheid juist onbetrouwbaar als er weer uitstel komt. Niet alleen tegenstanders hebben recht op een betrouwbare overheid!  Cees Okkerse enBart Jan Binnerts  Stichting Lelystad Airport moet door!  Correcties/aanvullingen  Bij de recensie van Jonathan Israels nieuwe boek The Expanding Blaze. How the American Revolution Ignited the World 1775-1848 (Boeken, 5/1, p. C11) stond een waardering van vier ballen vermeld. Dit hadden er drie moeten zijn.  In de inleiding bij de fotobijlage (2017, het jaar in beeld, 30/12) schreven we over de aanslag in Madrid. Dat moet Barcelona zijn.",entertainment
"VEGHEL - Bij AB Werkt in Veghel is zeer verslagen gereageerd op het auto-ongeluk, zaterdagmorgen bij Haps, dat aan drie buitenlanders het leven kostte. Het uitzendbureau, waarvoor de drie mannen werkten, spreekt van een ‘droevige gebeurtenis’. “We willen het niet bij woorden alleen laten”, aldus woordvoerder Christianne Kraan. Eén medewerker overleefde de crash.  AB Werkt zal er alles aan doen om familie van de slachtoffers zo snel mogelijk naar Nederland te laten komen. Het uitzendbureau wil dinsdagavond voor hen en andere betrokkenen een herdenkingsdienst houden.  Politie onderzoekt oorzaakDe slachtoffers waren op weg naar hun werk in Rijkevoort toen de wagen waarin ze zaten op de afslag Haps op de snelweg A73 uit de bocht vloog. De oorzaak is nog onbekend. De politie onderzoekt dit. “Er is wel met de man gesproken die het ongeluk heeft overleefd, maar hij was te zeer onder de indruk van wat er was gebeurd om ons meer te kunnen vertellen”, aldus Kraan.  Bij het eenzijdige ongeval kwamen twee Polen van 22 en 54 en een Roemeen van 28 jaar om het leven. Een 22-jarige Poolse collega, die ook in de auto zat, overleefde de crash. Hij kon na controle in een ziekenhuis naar huis, maar verkeert volgens AB Werkt in een shock. Het ongeluk gebeurde rond halfzeven. De auto kwam, nadat het uit de bocht was gevlogen, tegen een boom tot stilstand. De drie mannen die omkwamen, overleden ter plaatse.  Volgens een verklaring op de site van AB Werkt waren alle vier de mannen ‘zeer gewaardeerde medewerkers die al enige tijd voor ons werkzaam waren’. Kraan: “Ze werkten al enige maanden op een tuinbouwbedrijf in Rijkevoort. We zijn daar zaterdag nog geweest met de overlevende van het ongeluk. Ook daar was de schok groot.”  Overlevende verkeert in shockBij het eenzijdige ongeval kwamen twee Polen van 22 en 54 en een Roemeen van 28 jaar om het leven. Een 22-jarige Poolse collega, die ook in de auto zat, overleefde de crash. Hij kon na controle in een ziekenhuis naar huis, maar verkeert volgens AB Werkt in een shock.  Het ongeluk gebeurde rond half zeven 's morgens. De auto kwam, nadat die uit de bocht was gevlogen, tegen een boom tot stilstand. De drie mannen die omkwamen, overleden ter plaatse.  Plan voor herdenkingsbijeenkomstHet uitzendbureau wil op een later tijdstip een besloten herdenkingsbijeenkomst houden voor de aanwezige familieleden, collega’s en vrienden van de slachtoffers.  De burgemeester van de Noord-Limburgse gemeente Peel en Maas, Wilma Delissen, zal hierbij aanwezig zijn om haar medeleven te betuigen. De vier mannen woonden in een vakantiepark in Baarlo, dat onder Peel en Maas valt.",entertainment
"Donderdag, 7 september 2017 om 15:24  Ronald Koeman heeft donderdagmiddag op een persconferentie aangegeven teleurgesteld te zijn in Wayne Rooney. De aanvaller van Everton werd donderdagnacht gearresteerd op verdenking van rijden onder invloed van alcohol en moet op 18 september voor de rechter komen. De manager van the Toffees had dit niet verwacht van zijn ervaren pupil.  ""Ik ben heel erg teleurgesteld met de situatie, we hebben afgelopen dinsdag met elkaar gesproken"", citeren verschillende Engelse media de Nederlander. ""Disciplinaire maatregelen, die worden op het juiste door de club opgelegd. Maar hij gaat zaterdag (tegen Tottenham Hotspur, red.) wel spelen."" Naar verluidt moet Rooney rekening houden met de optie dat de club twee weken aan salaris gaat inhouden.  Voorafgaand aan zijn terugkeer bij Everton werd de voormalig Engels international al gewaarschuwd dat er geen uitzonderingen zijn op de discipline die Koeman van al zijn spelers verwacht. In dat gesprek werd alcoholgebruik specifiek genoemd. Rooney liep in het verleden al eens dronken tegen de lamp en heeft dus niet geleerd van zijn verleden én van de duidelijke waarschuwing die hij eerder kreeg van Koeman.  @StamfordBridge: je bent een rolmodel, je werkt dus eigenlijk 24/7 en daar wordt hij ook voor betaald. Daarbij is het vooraf aan het seizoen duidelijk gecommuniceerd. Op de bank lijkt me fair, zeker ook tegenover de andere spelers die zich wel gedragen.  @neutralefannl: Dat is toch niet met elkaar te vergelijken? Hij is een publiek figuur, en zoals eerder gezegd wordt hij daar ook naar betaald. Als je dan zo iets doms doet als dit, heeft je werkgever alle recht om je daar op aan te spreken.  En zelfs als je geen publiek figuur bent, als ik zou horen dat een van mijn werknemers is opgepakt wegens rijden onder invloed, zou ik ook een gesprek met hem of haar aangaan.  Ja maar dan hebben heeft het probleem veel met het werk te maken(rijden). Iedereen heeft wel eens iets gedaan wat niet mag naast het werk of het nou erg is of niet, Rooney mag er niet ongestraft mee wegkomen maar overdrijven hoeft ook zeker niet.  De enige manier waarop je hem daadwerkelijk kan straffen is hem voor 3 wedstrijden buiten de selectie te houden, en geen salaris .Maar dat gebeurd natuurlijk niet want Koeman heeft hem schijnbaar nodig. Die 2 weken salaris is een lachertje, eet hij wel een diepvries pizza minder.  Denk dat salaris inhouden/boetes minder effectief zijn dan niet spelen. Zo'n gast komt om in het geld, dus daar merkt ie niks van. Een paar wedstrijden tribune en op maandagavond (weet niet of ze daar ook op maandag spelen) voor anderhalve man en een paardenkop met het tweede laten spelen lijkt me juist beter.  Wat straf? Wat ""zeer teleurgesteld""? Gaat Koeman toch niks aan wat een volwassen vent in zijn vrije tijd doet! Is toch geen onnozel klein kind meer! Niet dat ik Rooney zijn gedrag goed wil praten, maar is toch een zaak tussen Rooney en justitie?!  Probleem is dat als je hem niet laat spelen eigenlijk de hele club straft. En dat is niet mogelijk in de topsport waar verwacht wordt je beste team op te stellen, te winnen en je doelstelling te behalen. En dit is zonder een van je beste spelers al weer iets lastiger om te bereiken. Kortom, straf je Rooney door hem niet te laten spelen, dan straf je zijn ploeggenoten, de technische staf, de club en de toeschouwers.  Natuurlijk moet Koeman hem gewoon opstellen. Tenminste, als Koeman vindt dat Rooney bij zijn beste 11 spelers hoort. Geen reden voor Koeman om zichzelf (en de club en haar supporters) op die manier te benadelen. Wel goed dat de club hem op een andere manier een straf oplegd en daarnaast zal de rechter oordelen.  Zogenaamd aangeven dat je geen uitzonderingen gaat maken op het gebied van discipline met Rooney om bij het eerste de beste incident een uitzondering te maken, Als het zijn eerste doelman was geweest die dronken achter het stuur was gepakt, had ie hem meteen eruit gehaald, met de wetenschap dat ie goede reservekeepers in zijn selectie heeft.  Gewoon weer een klassiekertje. Rooney heeft een voorbeeldfunctie, is in de herfst van zijn carriere en zou dit gewoon niet moeten doen. Ik zou als coach sancties inleiden. Alhoewel hij als een held werd binnengehaald, denk ik niet dat hij heel veel toegevoegde waarde zal gaan hebben als het om effectiviteit gaat. Natuurlijk wel op mentaal vlak.  Je moet inloggen om te reageren. Heb je nog geen account? Dan kun je je gratis registreren.Inloggen  Ronald Koeman heeft donderdagmiddag op een persconferentie aangegeven teleurgesteld te zijn in Wayne Rooney. De aanvaller van Everton werd donderdagnacht gearresteerd op verdenking van rijden onder invloed van alcohol en moet...Lees verder",entertainment
"SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Dat Huisman niet wil reageren, liet hij weten via de gemeentewoordvoerders. Dit leidde dinsdagavond tot vragen van GroenLinks fractievoorzitter Willem-Jan van der Zanden tijdens een vergadering van de gemeenteraad over de kwestie Huisman: ,,De gemeentewoordvoerders voeren steeds het woord namens Huisman. Hoe lang blijft die situatie bestaan?""  Niet, antwoordde De Ridder stellig. ,,Als de burgemeester zijn ambt neerlegt heeft hij geen band meer met ons als ambtelijke organisatie."" Het woord voeren namens hem, is nu gestopt.  ,,Toen afgelopen zaterdag de verhalen losbarstten, heb ik de burgemeester eenmalig geadviseerd te bellen met onze woordvoerster. De man is ook enorm emotioneel. Er is ook wat met hem gebeurd, ook al is het zijn schuld. Toen is er even contact geweest, daarna is dit gestopt.''  Wethouder Robin van der Helm verklaarde dinsdagavond dat het wachtgeld van Huisman uit de kas van de gemeente komt. Dit na vragen van Groen Brabant. Van der Helm: ,,Er zijn landelijk geldende regels als het gaat om het arbeidsrecht van de burgemeester, daar hebben wij ons aan te houden, wat wij er ook van vinden. Wij zullen ook hier uitvoering moeten geven aan de wachtgeldregeling. Als gemeente Oosterhout zullen wij dat helaas moeten bekostigen.''  Ondanks het feit dat Huisman zelf is opgestapt wegens handtastelijkheden, mag hij toch aanspraak maken op tien jaar wachtgeld. De enige manier om dit Oosterhout te besparen, is als Huisman zelf besluit om het wachtgeld te weigeren. Of hij dat doet is niet bekend.  Formeel is Huisman op dit moment nog in dienst van de gemeente. Het ontslag en wanneer dat ingaat wordt op dit moment geregeld.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",politics
"Zaterdag, 16 september 2017 om 00:00  Ajax gaat zondag op bezoek bij ADO Den Haag en kan zijn vierde competitiezege op rij boeken. Een overwinning zou bijzonder welkom zijn daar Ajax een moeizame start van het seizoen kent: de Amsterdammers werden in Europa uitgeschakeld en verloren van Heracles Almelo. Marcel Keizer is dan ook de trainer wiens baan het minst veilig lijkt te zijn, zo stelt een deel van de lezers van Voetbalzone.  De afgelopen dagen kon er op onze frontpage gestemd worden op de poll Welke Eredivisie-trainer wordt dit seizoen als eerste ontslagen bij zijn club? en de meeste stemmen werden daarbij uitgebracht op de oefenmeester van Ajax. 27 procent van de ruim 34.200 stemmers koos voor Keizer, terwijl ook René Hake va FC Twente met 24 procent niet zeker lijkt van een toekomst bij zijn huidige werkgever uit Enschede.  De top drie wordt gecompleteerd door Phillip Cocu. Negentien procent van de stemmers verwacht dat de oud-middenvelder als eerste zijn congé krijgt; PSV werd in de voorronde van de Europa League uitgeschakeld door NK Osijek en verloor vorige week met 2-0 van sc Heerenveen. De druk op Cocu is door die verliespartij verder toegenomen en er wordt al gefluisterd dat Mark van Bommel en Bert van Marwijk het stokje zouden kunnen overnemen.  Erwin van de Looi (Willem II, acht procent), Robert Molenaar (Roda JC Kerkrade, vijf procent) en Stijn Vreven (NAC Breda, vier procent) krijgen hierna de meeste stemmen, maar lijken zich niet direct zorgen te hoeven maken over hun toekomst. Datzelfde geldt Ernest Faber, Alex Pastoor en Alfons Groenendijk (allen drie procent van de stemmen) en John van den Brom en Jurgen Streppel (één procent van de stemmen).  De uitslagen van de laatste polls maken het wel heel moeilijk om ze serieus te nemen. Komen ook wel heel wat biases om de hoek kijken natuurlijk. Ik zou zelf op Hake hebben gestemd, trouwens. Keizer zie ik zeker niet snel ontslagen worden.  Ik kijk het zelden en zie soms flarden, maar Johan Derksen had recent wel gelijk mbt Keizer. Kort na de uitschakeling in Europa kon het alleen maar beter gaan... dat is ook zo. Alleen maar wedstrijden in Nederland tegen teams waarvan je normaal gesproken 32 vd 34 wedstrijden de sterkste bent. Keizer blijft lekker zitten want het kwaad is al geschied. Als de kwaliteit vh voetbal ah eind vh seizoen laag is of daalt, pas dan zal men om zn vertrek roepen  Het is de waan van de dag die regeert. Geef mensen toch eens gewoon rustig de tijd joh. Wat kan je van Keizer verwachten na o.a. het voorval met Nouri. Ga dat maar eens managen. Dat staat niet in de boekjes hoor en leren ze ook niet in Zeist. Keizer komt er wel. Men moet gewoon eens geduld hebben. Net als bij de rest. Hake is net zo goed als zijn materiaal, net als Cocu.  Feyenoord is wel ontzettend constant gebleken vorig seizoen. En ze zijn in de breedte sterker. Feyenoord is the team to beat. PSV wint nog steeds 8/10 wedstrijden. Ajax heeft de grootste talenten dus is potentieel het sterkste maar de dipjes liggen op de loer. Het kan zomaar een drama seizoen worden aangezien ze echt bouwen op jongens als van de Beek en de Ligt. Toppers in spé maar als ik naar Dolberg kijk kan een dip erg zwaar zijn. Voor Kasper hebben ze in de vorm van Huntelaar nog een goed alternatief. Voor die andere 2 lever je toch wel wat in.  Denk toch echt dat Cocu als eerste moet vrezen voor zijn baan. Keizer is immers aangesteld door het technische hart bij Ajax en zal dus niet zo snel ontslagen worden omdat ze dan hun eigen ongelijk moeten toegeven en daar zelf hun consequenties uit moeten trekken. Cocu heeft al een dramatisch seizoen gehad en kan zich geen misstappen meer veroorloven.  Technisch hart of niet, Keizer moet gewoon de tijd krijgen. Keizer werd bij Cambuur al gevolgd door Ajax. Plan was om hem intern klaar te stomen voor de opvolging van Bosz (zelf de hoofdtrainer opleiden is onderdeel van plan Cruijff). Dat punt kwam alleen eerder dan gedacht.  Overigens vind ik die schaapachtige kritiek op dat technische hart ook zo hypocriet. Jaren wordt er geroepen dat trainers slechts passanten zijn. Media en supporters spreken er schande van dat trainers als Ten Cate en Jol maar allerlei spelers kunnen haken, etc. Vervolgens presenteert Ajax onder aanvoering van Cruijff het plan voor een technisch hart, wordt dat (grotendeels) nageleefd en loopt iedereen weer als een kip zonder kop achter de media aan die hun eerdere standpunt weer eens zijn vergeten...  Keizer heeft mij ook nog niet kunnen bekoren. Ik was in het begin gematigd enthousiast aangezien hij Jong Ajax vorig jaar best goed heeft laten spelen. Toch denk ik dat ""laten spelen"" hierin de sleutel is. Het niveau van de Jupiler League is voor het B-elftal van Ajax misschien geen eerlijke graadmeter.  Dit seizoen heeft hij heel wat voor zijn kiezen gehad. - Het Nouri-drama - mislopen kwalificatie Cl - Uitschakeling in EL play-offs - Valse start competitie - Wegvallen sterkhouder Sanchez  Ik vind het dan jammer dat hij nog niet de persoonlijkheid bezit om hier adequaat op te reageren. Iets dat je van een Ajax trainer toch mag verwachten. Je zit op de Iron Throne van de Eredivisie. Ik verwacht dat de Keizer dan toch iets doet/zegt waardoor ik als Ajacied hoop op beter krijg. Op zijn minst had een eerlijk ""mea Culpa"" op zijn plaats geweest.  Nu komt er nog het ""spitsenprobleem"" bij. Wat voor mij helemaal geen probleem hoort te zijn. Tenenkrommend las ik vandaag dat Dolberg nog steeds 'zijn' eerste spits is. De arme jongen heeft nog geen knikker geraakt dit seizoen. Ik begrijp heus wel dat hij jong is en te maken heeft met een terugval of vormdipje. Vorig jaar heeft hij een uitstekend seizoen gedraaid, maar vorig seizoen was Dolberg niet 'zijn' spits, maar die van Peter Bosz. Ik begrijp niet dat Keizer per se die hand boven het hoofd van Kasper wil houden, zeker niet met een Huntelaar achter de hand, die wel rendeert. Je helpt hier Dolberg ook niet mee, want die voelt de druk met iedere doelpuntloze minuut alleen maar toenemen. Dit zag je in de wedstrijd vorige week, toen hij in een 2 tegen 2 situatie Huntelaar letterlijk links liet liggen/lopen en vanuit een schier onmogelijke hoek de bal de tribune in rostte. Terwijl hij met een simpel balletje breed Huntelaar alleen voor de keeper zou zetten en in ieder geval een assistje zou kunnen bijschrijven.  We zullen zien wat er gebeurd in Den Haag. Ik denk dat het, wederom, een cruciaal duel gaat worden voor Ajax, maar voor Keizer in het bijzonder. En afgaande op de vorige cruciale duels dit seizoen zou het weer 90 minuutjes de billetjes samenknijpen kunnen worden... Dat is een situatie voor een Eredivisieduel in september waar ik als Ajacied helemaal niet blij mee ben.  Het is inderdaad waar dat Keizer de king of the north is. Echter zit Gio nu op de Iron Throne. Ik ben bang dat Keizer zijn achterland niet voor de volle honderd procent achter hem staat. De vraag is, wie is wel een gedegen leider voor de grootste en meest succesvolle club van het noorden. Trots en prestige staat op het spel. For the north!  Keizer heeft de media tegen en dat beïnvloedt de menigte. Als je goed naar Keizer luistert is hij juist ontzettend duidelijk en eerlijk. Een verademing wat mij betreft. Op die Kick-off in het concertgebouw merkte je dat Keizer de aanwezigen echt veraste. Vd Sar verdronk daar maar Keizer verraste is positieve zin.  About Noiri: Zeg maar gerust mega invloed. Keizer heeft mij tot nu toe totaal niet overtuigd. Maar dat geld ook voor het aankoopbeleid. Dus ik geef hem tot de winterstop een kans, mocht er geen verbetering zijn dan zeg ik toedeledokie!  Rare poll uitslag, lijkt me dat Cocu de eerste trainer is die ontslagen gaat worden. Er gaan sterke geruchten dat Mark van Bommel met Bert van Marwijk het bij PSV over willen nemen en daarvoor een lobby zijn gestart (bron Voetbal Inside).  Als PSV zondag verliest, dan kan de roep om een andere trainer alleen maar toenemen. Dat de chemie uitgewerkt is met Cocu was vorig seizoen al duidelijk en die trend zet zich dit seizoen voort. Er is totaal geen lijn in het spel van PSV. Ook mis is ik de vurigheid en gretigheid op het veld iets waar de trainer op zou kunnen trainen.  Heb zo'n vermoeden dat er een hoop anti Ajax mensen gewoon op keizer hebben gestemd. Dit kan je toch niet serieus nemen. Ja Europees uitgeschakeld... nou daar is zowat iedereen bij Ajax schuldig aan aangezien keizer geen vervangers had voor de vertrokken spelers en dus weer vooral op jeugdspelers aangewezen werd. In de competitie is er niks aan de hand. 1 verloren wedstrijd....nou big deal. Er zijn clubs die veel slechter presteren. Bij Ajax hebben ze vertrouwen in keizer en op een paar kleine dingen na heb ik die ook. Ik vind namelijk dat ie niet vast moet blijven houden aan een uit vorm zijnde Dolberg. Kijk hoe Cassierra presteert.... die hoort nu nog eerder de kans te krijgen bijv.  Ontslag verwacht ik voorlopig niet, daarmee gooien de leden van het technisch hart hun eigen ramen in. Mocht het echt een aantal wedstrijden nog misgaan en begint het vuur echt dicht bij de leden van het technisch hart te komen zijn zij natuurlijk de eerste die hem (slacht)offeren.  Ik vind die schaapachtige kritiek op dat technische hart zo hypocriet. Jaren wordt er geroepen dat trainers slechts passanten zijn. Media en supporters spreken er schande van dat trainers als Ten Cate en Jol maar allerlei spelers kunnen haken, etc. Vervolgens presenteert Ajax onder aanvoering van Cruijff het plan voor een technisch hart, wordt dat (grotendeels) nageleefd en loopt iedereen weer als een kip zonder kop achter de media aan die hun eerdere standpunt weer eens zijn vergeten...  Er wordt niks nageleefd van het plan Cruijff. Ja er is een technisch hart gekomen van vriendjes die elkaar de hand boven het hoofd houden. Mijn woord hoef je daar niet voor aan te nemen, maar dan verwijs ik je graag naar de dingen die Johan zelf in de media heeft gezegd na het ontslag van Jonk.  Keizer wordt niet ontslagen, hooguit als het niet anders kan, in de luwte geplaatst. Want met Keizer moet ook het incompetente technische hart opstappen, wat op zich een goede zaak zou zijn. Maar zo lang Bergkamp, in de rug gesteund door van der Sar, daar in de coulissen de toneelspelers dwingend souffleert, zal Keizer als een puppet on a spring blijven ronddansen. Want wees eens eerlijk, deze job groeit die arme Keizer toch volledig boven het hoofd? Zie hem opereren, onnodige nederlagen inleiden en onzeker nietszeggend babbelen, dan weet je eigenlijk wel dat hij ongeschikt is als trainer van een Nederlandse topclub, laat staan welke middelmatige Eredivisieclub dan ook. Maar hij mag de klappen opvangen die zijn bedoeld voor het onzichtbare technische hart, en dat is eigenlijk meelijwekkend. De kwade genius, die zowel Jonk als ook Bosz welwillend de deur uitwerkte, blijft zitten op zijn troon in een ivoren toren. Ook al zal Ajax daardoor geen aansprekende resultaten halen, het zal hem een worst zijn. En dat is een vooruitzicht dat je niet vrolijk maakt....  Keizer, Spijkerman en die vervelende l'ami moeten gewoon weg. Totaal geen ajax materiaal. Tijden veranderen. Je valt nu gewoon weer in dat oude veilige patroon. Man, wat werd er spannend gevoetbald onder Bosz. Dat snelle druk zetten, de omschakeling, het hoge verdedigen. Wat mis ik die tijd nu al. Alle spelers stegen boven zichzelf uit.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"zaterdag 2 september 2017, 11:00 uur  Vorige week gingen de stembussen open voor deze top 100 van de beste Nederlandstalige nummers sinds 1945. Vorig jaar kozen de Vlamingen en de Nederlanders Pastorale van Ramses Shaffy & Liesbeth List als het mooiste Nederlandstalige nummer. Zij lieten Mia van Gorki en Testament van Boudewijn de Groot achter zich.Zaterdag 16 september wordt bekend welk nummer de tweede editie van de De Lage Landen Lijst zal aanvoeren. Op VRT Radio 1 presenteren Jan Hautekiet en Jan Douwe Kroeske dan 9 uur lang de volledige lijst.",entertainment
"HEEZE - Restaurant Tribeca in Heeze is het hoogst genoteerde Brabantse restaurant in de top honderd van het culinaire vakblad Lekker. Tribeca staat in de prestigieuze lijst op plaats zeven. ""Dit restaurant van Jan en Claudia Sobecki is geweldig"", laten de juryleden weten.  Het restaurant in Heeze stijgt dertien plaatsen tegen opzichte van de lijst van vorig jaar.  De LindehofTribeca neemt de titel 'Beste Brabantse restaurant in Lekker' over van De Lindehof in Nuenen. De Lindehof stond vorig jaar op plaats tien en nu op plaats negen. ""Soenil Bahadoer brengt zijn gasten in vervoering met zijn exotische gerechten"", complimenteert de jury van Lekker de Nuenense chef-kok.  In de top 20 van 'Lekker' staat nog een derde Brabants restaurant: het Cordial in Oss. Dat is plaats vijftien toebedeeld.  NieuwTwee Brabantse restaurants zijn nieuw in de top 100: Vista in Willemstad komt binnen op plek 95, Zout & Citroen in Oosterhout komt uit op plaats 83.  In de Lekker-gids staan in totaal vijfhonderd restaurants. Om de ranglijst samen te stellen, bezoekt een team van professionele proevers anoniem de verschillende restaurants.",entertainment
"Het wordt ook wel het Pao-effect genoemd: vrouwen in de techindustrie die zich durven uit te spreken over seksisme op het werk. „Ze zijn niet langer bang voor vergelding en ze zijn zekerder van hun vermogen zich uit te spreken en zo een openbare afrekening in Silicon Valley af te dwingen”, schreef techmagazine Wired vorige maand. De naamgever van dit effect is Ellen Pao. Onlangs verscheen haar boek Reset: My Fight for Inclusion and Lasting Change. Het is een verhaal over seksisme in Silicon Valley, en een verslag van de rechtszaak die ze voerde tegen haar werkgever, de invloedrijke investeringsmaatschappij Kleiner Perkins Caufield & Byers.  Pao werkte als junior partner bij Kleiner Perkins. Ze leidde de uitbreiding van het bedrijf naar China en assisteerde voorzitter John Doerr. In 2012, na een carrière van zeven jaar, klaagde ze haar werkgever aan wegens seksediscriminatie. Als reden noemt Pao „de duizend schrammen” die ze in haar periode bij Kleiner Perkins opliep. Het betrof vooral uitsluiting, seksistische en racistische opmerkingen en het feit dat zij – een vrouw van Chinese afkomst – minder kansen kreeg dan haar mannelijke collega’s. Je moest, schrijft Pao, als vrouw twee keer zo hard werken om de helft te kunnen verdienen van het salaris van de mannen.  Reset is vaak taai en de afloop is bekend – in het voorjaar van 2015 beslist de jury van de rechtbank in San Francisco dat Pao niet ten onrechte is ontslagen. Het boek is dan ook vooral belangrijk vanwege de inhoud: het laat de lezer zien hoe wijdverbreid het probleem van sekseongelijkheid op de werkvloer is, en hoe subtiel seksisme kan zijn.  Zo beschrijft Pao hoe ze bij vergaderingen meermaals wordt gevraagd om even de koekjes te halen. Ook zijn het altijd vrouwelijke collega’s die worden gevraagd te notuleren. Pao was gewend om niet te klagen en is ook niet het type om te zeggen: ‘haal lekker zelf je koekjes’. Maakt het uit, zo’n opmerking? Ja, beseft ze later. Het is een van de vele ‘schrammetjes’.  Een ander voorbeeld: op een zakentrip van Kleiner Perkins met directeuren van verschillende techbedrijven, moet Pao in de privéjet gesprekken aanhoren over welke pornosterren en vrouwen zij leuk vinden. Ook gaan de mannen in het bedrijf vaak samen naar ijshockeywedstrijden en stripclubs. Jongere, mannelijke werknemers worden meegevraagd en maken sneller promotie. Die uitsluiting is wat haar uiteindelijk het meest steekt, schrijft ze. Ze draagt bedrijven aan om in te investeren, maar mannen gaan er met de buit vandoor. „We werden niet uitgenodigd voor vergaderingen, niet toegevoegd aan mailwisselingen, niet gevraagd aanwezig te zijn bij sollicitaties of geselecteerd voor sollicitatiecommissies. We moesten achter in de zaal zitten, hadden de weggestopte kantoorkamers en mochten niet spreken op teamdagen en conferenties.”  Ellen Pao laat zien hoe de witte mannen in Silicon Valley niet kunnen én willen begrijpen hoe lastig ze het vrouwen en gekleurde mensen maken. Ook weet ze het verhaal breder te trekken dan haar eigen rechtszaak. Als ze na haar ontslag bij Kleiner Perkins de baas wordt bij sociale nieuwssite Reddit, komt ze ook daar voorbeelden tegen van het (onbewust) tegenwerken van vrouwen. In sommige bedrijven heerst een cultuur van ‘brogrammers’: mannen onder elkaar. Programmeurs staan vijandig tegenover vrouwen en iedereen die geen blanke man is. Hun werk wordt bijvoorbeeld veel kritischer bekeken. Hierdoor, constateert Pao, is er een gebrek aan zwarte en latinoprogrammeurs.  Is Pao met haar geklaag over koekjes, uitstapjes en grapjes iemand die overdrijft en de sfeer verpest, zoals Kleiner Perkins in de rechtszaak betoogde? Het is een vraag die de onwetende, blanke, mannelijke lezer vast door het hoofd zal schieten. Zeker als ze op een gegeven moment wat overdreven schrijft dat ze „op aarde is gezet om deze strijd voor vrouwen te voeren”.  Op veel relativering hoef je niet te rekenen in Reset. Het is een droog, ernstig boek. Maar de verhalen van Pao passen precies in de lijn van de onthullingen die de afgelopen tijd – mede dankzij bewegingen als #MeToo en #zeghet – steeds vaker naar buiten komen. Het boek verklaart de ondervertegenwoordiging van (gekleurde) vrouwen op hoge posities en beschrijft het onbegrip van veel mannen wanneer vrouwen klagen over seksisme. Dat niet snappen of willen snappen waar het probleem zit, is precies waar het bij veel bedrijven misgaat of -ging.  Ellen Pao verloor het proces tegen Kleiner Perkins – de jury vond haar zaak niet sterk genoeg. Een schikking van enkele miljoenen liet Pao aan zich voorbijgaan, omdat ze dan verplicht zou worden verder te zwijgen over de zaak. Omdat ze afzag van een hoger beroep, hoefde ze van Kleiner Perkins de proceskosten niet te betalen.  Pao werkt nu als chef diversiteit bij de actiegroep Kapor Center for Social Impact en is ze Project Include begonnen, een organisatie die als doel heeft iedereen in de techindustrie gelijke kansen te geven. Haar rechtszaak heeft haar niet de 16 miljoen dollar (13,6 miljoen euro) opgeleverd die ze hoopte binnen te slepen. Maar, zo schreef The New York Times onlangs in een artikel naar aanleiding van haar boek: dankzij Pao hebben vrouwen in Amerika een spoedcursus genderdiscriminatie gekregen.  Reset is geen geweldig boek, omdat het te vaak een manier voor Pao is om te melden wat ze niet durfde te zeggen bij Kleiner Perkins of mocht zeggen tijdens de rechtszaak. Je leert er wel door hoe het zover heeft kunnen komen, welke rare cultuur er in Silicon Valley heerst en wat haar zaak allemaal in beweging heeft gezet. Mede dankzij het Pao-effect durven veel vrouwen zich eindelijk uit te spreken.  60 procent van de vrouwen in Silicon Valley is weleens seksueel geïntimideerd op het werk. Dat blijkt uit Elephant in the Valley, een enquête naar aanleiding van Ellen Pao’s rechtszaak, onder 200 vrouwen op seniorposities in de techwereld. 40 procent durfde niets te zeggen over de intimidatie, uit angst dat het negatieve invloed zou hebben op hun carrière. Twee op de drie vrouwen hebben zich wel eens buitengesloten gevoeld vanwege hun sekse.",business
"O bittere ironie. Op de Dag van de Persvrijheid in Turkije, gevierd sinds op 24 juli 1908 in het Ottomaanse Rijk de censuur werd opgeheven, begint in Istanbul het belangrijkste strafproces tegen de persvrijheid sinds de mislukte staatsgreep een jaar geleden. Zeventien journalisten en bestuurders van de krant Cumhuriyet staan maandag terecht wegens het steunen van terroristische organisaties.  Door:Rob Vreeken22 juli 2017, 14:15  Te vieren valt er dus weinig, vinden mensenrechtenorganisaties. Zij zien het proces als een aanval op een van de laatste bastions van de onafhankelijke pers in Turkije. 'Het is de grootste klap voor de persvrijheid tot nu toe', zegt Johann Bihr van Reporters Without Borders (RSF).  De verdachten kunnen gevangenisstraffen krijgen oplopend tot 43 jaar. Voor de bekendste van de zeventien, oud-hoofdredacteur Can Dündar, is dit de vierde zaak waarin hij, tegelijkertijd, wordt vervolgd. Dündar heeft zijn berechting niet afgewacht en verblijft in zelfverkozen ballingschap in Duitsland. Elf andere verdachten zitten in voorarrest, de meesten sinds negen maanden.  Cumhuriyet is een instituut in Turkije. De oudste kwaliteitskrant van het land werd in 1924 opgericht door een vertrouweling van vader des vaderlands Kemal Atatürk. De krant heeft altijd een centrum-linkse, sterk seculiere inslag gehad. Vooral onder de regering van de AK-partij werd een kritische koers gevaren.  De afgelopen jaren bracht Cumhuriyet tal van verhalen die de autoriteiten ernstig in verlegenheid brachten. Een geruchtmakend artikel over een vermeende wapenzending van de inlichtingendienst MIT aan jihadisten in Syrië leidde, al maanden vóór de couppoging, tot een aanklacht tegen toenmalig hoofdredacteur Dündar.  Wegens het onthullen van staatsgeheimen werd hij - samen met verslaggever Erdem Gül - veroordeeld tot vijf jaar celstraf. Het hoger beroep loopt. In een tweede zaak rond de wapenzending is Dündar aangeklaagd wegens het helpen van de 'terroristische organisatie' van prediker Fethullah Gülen (door de Turkse regering aangeduid met FETO).  De derde aanklacht tegen Dündar betreft diens deelname aan een solidariteitsactie voor de verboden Koerdische krant Özgür Gündem. Hij was een van de vijftig journalisten die zich symbolisch voor één dag tot hoofdredacteur van de krant lieten benoemen.  De rechtszaak maandag in Istanbul betreft alleen de vierde aanklacht, die wegens het via de nieuwskolommen van de krant verspreiden van de boodschap van terreurgroepen. De openbaar aanklager heeft al gezegd dat de 56-jarige Dündar de belangrijkste aanstichter is.  Volgens de aanklacht heeft Cumhuriyet sinds 2013 (het jaar dat het tot een openlijke breuk kwam tussen Gülen en de AKP) opgetreden als 'beschermer en spreekbuis' van de Gülenbeweging. Dündar zou na diens aantreden als hoofdredacteur een 'radicale wijziging' van de redactionele koers hebben doorgevoerd. Voortaan steunde de krant niet alleen de Gülenisten maar ook de Koerdische PKK en het links-radicale Revolutionair Volksbevrijdingsleger (DHKP/C), een organisatie met een reeks moordaanslagen op haar naam. Onder Dündar 'werd Cumhuriyet praktisch de hoeder van de drie terroristische organisaties', aldus de aanklacht.  Nieuwsverhalen in de krant zouden hebben gediend om FETO, PKK en DHKP/C te portretteren als 'legitiem en sympathiek'. Hun leiders werden geciteerd met oproepen tot geweld. Anderzijds, aldus nog steeds de aanklacht, werd alles in het werk gesteld om de Turkse staat en de regering van president Recep Tayyip Erdogan in een kwaad daglicht te stellen en af te schilderen als gewelddadig.  Tot de prominente aangeklaagden behoren naast Dündar de huidige hoofdredacteur, Murat Sabuncu, columnist Kadri Gürsel en cartoonist Musa Kart. Gürsel is ook hoofd van de Turkse afdeling van het in Wenen gevestigde International Press Institute.  Volgens de bestuursvoorzitter van de krant, Orhan Erinç, is er behalve de krantenknipsels 'geen snipper bewijs' dat hen in verband kan brengen met strafbare feiten. 'Deze aanval is louter politiek gemotiveerd. Het is de bedoeling Cumhuriyet volledig te elimineren.'  Cumhuriyet zal lang niet de eerste Turkse krant zijn die dat lot treft. Sinds de mislukte staatsgreep zijn bijna 50 kranten verboden, naast vele tientallen tijdschriften, tv-zender en uitgeverijen. Ongeveer 160 journalisten zijn gedetineerd. 'Turkije is 's werelds grootste gevangenis voor journalisten', zegt Bihr.  'Alles leek normaal te gaan en de rechters gedroegen zich zo op het oog correct. Maar het is natuurlijk een façade.'  Het hoofd Centraal Azië van Reporters Without Borders zal vandaag in Istanbul het proces bijwonen, samen met andere vertegenwoordigers van internationale journalistenorganisaties. Bihr zat ook bij eerdere processen tegen journalisten op de publieke tribune. 'Alles leek normaal te gaan en de rechters gedroegen zich zo op het oog correct. Maar het is natuurlijk een façade.'  Ook de onafhankelijkheid van de rechterlijke macht staat in Turkije ernstig onder druk. Een kwart van de rechters en aanklagers is sinds vorig jaar juli ontslagen en waarschijnlijk vervangen door magistraten die de AKP-regering vriendelijk gezind zijn.  Op 31 maart werden 21 journalisten die zouden hebben behoord tot de media-afdeling van de Gülenbeweging na zeven maanden voorarrest op vrije voeten gesteld door een rechtbank in Istanbul. Binnen enkele uren na de uitspraak echter diende de hoofdaanklager in Istanbul een nieuwe aanklacht in wegens een 'poging de regering van Turkije omver te werpen'. De journalisten bleven vastzitten. De drie rechters werden geschorst.",politics
"videoWie binnenkort in de regio Haarlem op de bus stapt, moet niet gek opkijken van een heel bekende chauffeur: Fred Teeven kan zomaar achter het stuur zitten. De oud-staatssecretaris van Justitie vertrok uit de politiek vanwege de bonnetjesaffaire en is nu een andere weg ingeslagen.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Quote  Het rijden op een bus is altijd een jongensdroom voor hem geweest  Woordvoerder Connexxion  Teeven (58) werkt sinds anderhalve week voor vervoersbedrijf Connexxion en is erg tevreden met zijn nieuwe baan. Hij noemt het in De Telegraaf 'fantastisch' en stelt dat hij niet lijdzaam thuis wil wachten op een nieuwe baan.„Ik doe het chauffeurswerk parttime en heb mijn introductiecursus net achter de rug”, aldus Teeven. Hij had al langer in het hoofd om internationaal vrachtwagenchauffeur te worden. „Maar toen de kans zich voordeed anderhalve dag per week in mijn regio op de bus te zitten, werd ik meteen enthousiast.”Naast het werk op de bus heeft Teeven samen met een partner adviesbureau Verinq opgezet, waar hij bedrijven adviseert over veiligheid en cybercrime.Ook Connexxion is erg blij met de nieuwe prominente werknemer. ,,Het rijden op een bus is altijd een jongensdroom voor hem geweest'', aldus een woordvoerder van het ov-bedrijf. ,,Hij is bijna klaar met zijn opleiding. Ik vermoed dat onze passagiers vanaf december bij hem inchecken.'' Voormalig VVD'er Teeven was voor zijn overstap naar de politiek touringcarchauffeur. ,,Vandaar dat hij al een 'groot rijbewijs' heeft.''  Het is voor Teeven niet gemakkelijk geweest om een nieuwe baan te vinden. Eerder was de oud-politicus in de race voor een hoge baan bij het adviesorgaan van de Raad van State – dat beoogde wetten toetst en het kabinet adviseert - maar daar was hij volgens eigen zeggen 'te besmet voor'.Teeven liet zich vorig jaar ook ontglippen dat hij wel geïnteresseerd was in de vacante burgemeesterspost van Haarlem, zijn geboortestad. Die opmerking lokte een complete website uit met een petitie om Teeven te weren. De bonnetjesaffaire etterde toen immers nog na. Te beschadigd, oordeelde men in Haarlem eveneens. De onberispelijke Jos Wienen kreeg de baan.In maart 2015 kondigden toenmalig minister Opstelten en staatssecretaris Teeven hun aftreden aan nadat 'het bonnetje' van de 'witwasdeal' met Cees H. uit 2000 via Nieuwsuur opdook en later ook op het ministerie gevonden werd. Eerder had Opstelten gezegd dat het onvindbaar was.In een tweet feliciteert de VVD de voormalige politicus hartelijk met zijn nieuwe baan. Partijgenoot en minister voor Rechtsbescherming Sander Dekker is onder de indruk van Teevens opmerkelijke carrièreswitch: ,,Ik vind het ongelooflijk stoer dat iemand niet werkloos thuis gaat zitten, maar zegt: ik vind het leuk om op de bus te zitten en ik ga rijden. Ik zie het hem ook wel doen: een potige kerel, die houdt de orde en rust in de bus.''Ook premier Rutte reageert verheugd op de keuze van Teeven. ,,Fred is enorm gemotiveerd. Hij is bezig een bedrijf op te bouwen en doet dit nu ook. Ik bereid me alleen voor op kritische vragen van de heer Baudet dat er weer een VVD’er bestuurder wordt"", aldus de bewindsman tijdens zijn wekelijkse persconferentie.",politics
"TILBURG - Een 23-jarige man zonder vaste woon- of verblijfplaats wordt verdacht van betrokkenheid bij de dood van de 83-jarige mevrouw van de Wouw uit Tilburg. Hij heeft zich zondag op het politiebureau gemeld. De vrouw werd zondag dood gevonden in haar woning. De man is familie van de vrouw.  Mevrouw Van de Wouw was weduwe en had vier kinderen, maar ze woonde zelfstandig. Zondag kwam haar dochter op bezoek. Zij vond tot haar schrik het lichaam van haar overleden moeder.  De politie deed in het televisieprogramma Opsporing Verzocht dinsdagavond nog een oproep aan iedereen die de laatste tijd iets gezien heeft rond de woning van mevrouw Van de Wouw, of die iets weet over de vrouw. De vrouw liep vaak met haar rollator door de buurt.  Het kan volgens de politie niet anders dat de dader of daders via de centrale deur van de flat zijn binnengekomen. Die deur gaat alleen open als iemand de deur van binnenuit openmaakt. Het kan ook zijn dat de dader(s) zijn binnengeglipt.",entertainment
"Het mobiel bereik is op sommige plekken in Brabant nog altijd belabberd. Heb jij wel eens last van slecht bereik in jouw gemeente?  Ja, iedere dag  10%  Ja, zo af en toe  38%  Nee, helemaal nooit  52%  Aantal keer gestemd: 543 keer  'Schreeuwjezus' Arnol Kox, die dagelijks in de Eindhovense binnenstad luidkeels het evangelie van Jezus verkondigt, moest gisteren voor de zoveelste keer bij de rechter verschijnen, omdat hij zich niet aan de regels had gehouden. Eerder werd hij opgepakt voor samenscholing, ordeverstoring en het ongeoorloofd voeren de duiven. Gisteren werd hij vrijgesproken. Terecht?",other
"DEN BOSCH - Drie mannen zijn woensdagmorgen opgepakt voor betrokkenheid bij de massale vechtpartij in de rechtbank van Den Bosch. Het gaat om twee mannen (20 en 22) uit Den Bosch en een 36-jarige man uit Maasmechelen in België. Er wordt nog gezocht naar een vierde verdachte. Meerdere arrestaties worden niet uitgesloten.  De vechtpartij ontstond op 21 februari tijdens een pro-formazitting over de dodelijke schietpartij bij Beachclub Sunrise op Aquabest. In de rechtszaal werd de verdachte aangevallen door familieleden van Yassine Majiti, de man die werd doodgeschoten.  Journalist bedreigdEen journalist van Omroep Brabant werd bedreigd. Politieagenten grepen in en wisten de boel te sussen. De zitting werd geschorst en het gebouw tijdelijk ontruimd.  De aangehouden verdachten zitten in beperkingen. Dit betekent dat ze geen contact mogen hebben met de buitenwereld. Het drietal wordt later voorgeleid bij de rechtbank in Breda.  Van groot belang""Mensen van de rechtbank en politieagenten deden gewoon hun werk toen zij geconfronteerd werden met deze ongekende uitbarsting van agressie en geweld. Van groot belang dus dat deze verdachten zijn opgespoord, aangehouden en vervolgd zullen worden"", aldus Nicole Zandee, hoofdofficier van justitie van Oost-Brabant.  Yassine Majiti werd in november vorig jaar doodgeschoten op het parkeerterrein van Beachclub Sunrise op Aquabest. Daar was op dat moment een feest aan de gang. Later die maand werd de verdachte opgepakt die in de rechtbank is aangevallen.",entertainment
"Internationale bedrijfskunde en globalisering leert je de internationale omgeving waarin bedrijven opereren te analyseren. Op de handige ondersteunende website vind je allerlei oefenmateriaal, zodat je zelf met de leerstof aan de slag kunt.  Nieuwe mondiale spelers zoals China en India integreren steeds verder in de mondiale economie, politiek en cultuur. Er ontstaat een nieuwe middenklasse en veel westerse bedrijven zoeken naar de beste manieren om die voor zich te winnen. Ook de bedrijven van opkomende economieën slaan hun vleugels uit, waardoor het internationale concurrentieveld door elkaar wordt geschud. Internationaal opererende bedrijven moeten steeds weer reageren en anticiperen op onverwachte wendingen. Dit speelveld komt in dit studieboek uitgebreid aan de orde.  Internationale Bedrijfskunde en globalisering combineert de vakgebieden internationale economie en internationale bedrijfskunde en besteedt uitgebreid aandacht aan de relatie tussen macro-economische variabelen, institutionele ontwikkelingen, bedrijfskundige verschijnselen en managementgerelateerde uitdagingen. Het boek bevat veel internationale praktijkvoorbeelden, die ervoor zorgen dat de theorie echt gaat ""leven"". Hierdoor kun je je de lesstof goed eigen maken.  Internationale Bedrijfskunde en globalisering is geschikt voor opleidingen in het hoger economisch en technisch onderwijs waar internationale economie en internationale bedrijfskunde deel uitmaken van het vakkenpakket. Het boek is ook verkrijgbaar als e-book.  Online ondersteuning  Op www.internationalebedrijfskunde.noordhoff.nl vind je toetsvragen met feedback en studieadvies, vragen en opdrachten.",business
Op de A6 bij afslag Lelystad Noord is vrijdagavond in de richting van Lelystad rond zes uur een ernstig ongeval gebeurd. De politie meldt dat een man is gereanimeerd en naar het ziekenhuis is vervoerd.  Hoe het slachtoffer er aan toe is is nog niet bekend. Bij het ongeval waren twee voertuigen betrokken. Ze zijn in een greppel langs de weg beland.  Een traumahelikopter was geland zodat medisch personeel hulp kon verlenen. Een rijstrook van de A6 was afgezet.,entertainment
"Journalist en politicoloog Sander van Hoorn werkte namens de NOS elf jaar lang als correspondent in het Midden-Oosten. Eerst vanuit Tel Aviv, daarna vanuit Beiroet. Hij kent alle conflicten en gevaren als geen ander. Deze zomer zoekt hij het dichter bij huis. Op 1 september start hij als België-correspondent in Brussel.  Zaterdag 8 juli zal in het geheugen gegrift zijn van de spelers en fans van Ajax. Tijdens een vriendschappelijke wedstrijd tegen Werder Bremen in Oostenrijk zakte de 20-jarige Abdelhak Nouri in elkaar. Erben Wennemars zag de verschrikkelijke beelden en foto's van een aangedaan Ajax en een...",entertainment
"Chef de mission Jeroen Bijl (midden), hier tijdens de openingsceremonie: „Het waren fantastische Spelen.”  De Winterspelen van Jeroen Bijl  Jeroen Bijl, chef de mission van de Nederlandse olympische ploeg, kreeg te maken met veel medailles en een aantal incidenten. „Alles is goed opgelost.”  Door onze redacteur Henk Stouwdam | pagina 4 - 5  De Spelen zijn anderhalve week gevorderd als Jeroen Bijl in Chocolate Dipping, een van de vele koffiehuizen in Gangneung, met fronsende blik boven een smoothie nadenkt over de vraag of hij wil aanblijven als chef de mission. Graag, is zijn spontane reactie, maar niet in de nieuwe constellatie met afgezwakte bevoegdheden. „Trouwens, er is me ook niet gevraagd aan te blijven.”  Het einde van de Spelen betekent tevens het afscheid van Bijl (50) als lid van de directie Topsport van sportkoepel NOC*NSF. En het einde van het chef-de-mission-schap oude stijl. Niet iemand van de afdeling Topsport is voortaan de leider van TeamNL, maar een buitenstaander. Dat heeft niet zijn voorkeur. „In wezen stapt NOC*NSF twaalf jaar terug”, zegt Bijl, die vindt dat in de combinatie de inhoudelijke kracht van de functie schuilt. „Dan heb je een beleidsmatig en organisatorisch ervaren chef de mission, die bovendien het internationale speelveld kent. Voor die nieuwe rol ben ik pertinent niet in beeld.”  Nadat Bijl vorig jaar bij de reorganisatie van de afdeling Topsport was gepasseerd voor de functie van technisch directeur, moest hij samenwerken met Maurits Hendriks, de man die het wel werd. „Dat was even lastig”, zegt hij, „en ik denk voor Maurits ook. Hoewel er geen sprake is van ruzie, zijn we wat uit elkaar gegroeid. Maar we hebben professioneel afspraken gemaakt en voeren goed overleg. We verschillen van karakter, maar niet heel erg van visie. Vanwege de teleurstelling heb ik overwogen te stoppen, maar die gedachte verdween snel. NOC*NSF wilde nadrukkelijk dat ik mijn werk als chef de mission zou afmaken. En daar heb ik me aan gecommitteerd. Ik besloot wel me puur op het chef-schap te richten. Dat werkte goed, omdat ik de afdeling en de mensen goed ken.”  Bijl, nog onwetend over een toekomstige baan, begon mokkend aan het laatste deel van zijn olympische traject. Bij de ploegoverdracht op 2 januari, waar hij door vrienden via WhatsApp werd geplaagd voor het ongemakkelijk zwaaien met de vlag, werd Bijl geconfronteerd met de impact van zijn functie. Voor de vele camera’s domineerde één vraag: wat vind je van Camiel Eurlings, die toen nog onder vuur lag vanwege zijn weigering op te stappen als IOC-lid? Daar vond Bijl alles van, maar niet als chef de mission. Hij was gepikeerd dat alle aandacht uitging naar een kwestie buiten de olympische ploeg om en vreesde dat het zou dooretteren tijdens de Spelen. Dat gevaar moest bezworen worden, vond Bijl, die nog diezelfde avond aan tafel bij Eva Jinek zei dat hij de kwestie-Eurlings voor de Spelen opgelost wilde zien. Dat was hot news, zelfs breaking news op het late Journaal.  De smeekbede van de chef de mission werd nog diezelfde week verhoord toen Eurlings zijn aftreden aankondigde. Tot Bijls opluchting: „Los van het persoonlijke drama, kwam het mij goed uit. Het haalde een issue weg dat de ploeg in Pyeongchang had kunnen benadelen. Achteraf kreeg ik sterk de indruk dat het bestuur en directie van NOC*NSF vonden dat ik ze met die opmerking voor het blok had gezet. Ik kreeg uit de sport veel reacties in de trant van: goed dat je voor de sporter opkomt. Maar van bestuur en directie hoorde ik niets, terwijl ik zo’n signaal wel had verwacht.”  Hoe dan ook, eenmaal in Zuid-Korea begon Bijl blijmoedig aan de klus waarnaar hij zo had uitgekeken. Afgezien van de resultaten kon hij in Bijl-stijl zijn signatuur aan de ploeg geven. Zijn vingerafdruk valt het best samen te vatten als: streng doch rechtvaardig, maar altijd innemend, begripvol en empatisch. Als schaatscoach Jillert Anema het nieuws haalt vanwege matchfixing, vier jaar geleden in Sotsji, heeft Bijl al kort overlegd met de directie voor hij een bemoedigend gesprek met Anema over de afhandeling in de media heeft. Hij was kort daarna ongelukkig met de verdachtmaking van Anema’s pupil Jorrit Bergsma aan het adres van Sven Kramer, maar had vrede met diens snelle excuses. Bijl doet in zo’n situatie vooral aan damage control, zegt hij. De oud-volleybalinternational wilde hoe dan ook voorkomen dat relletjes een weerslag op de prestaties van de ploeg zouden krijgen.  Als de achtervolgingsploeg op sterk aandringen van Sven Kramer in het Holland House een medaille-plaquette in het publiek gooit in plaats van aanreikt en twee Koreaanse bezoeksters gewond raken, onderhoudt Bijl de vier schaatsers daarover. Op zijn manier. „Ik heb het meer besproken dan ze erop aangesproken”, zegt hij. „Ik wilde weten wat er precies gebeurd was en hoe het zou worden opgelost. De schaatsers hadden niet de intentie mensen te verwonden en hebben hun excuses aangeboden. Daarmee was het incident voor mij afgedaan. Hetzelfde gold voor Jan Blokhuijsen na zijn ongelukkig uitspraak over Zuid-Koreanen en honden. Ik heb hem er niet heel hard op aangesproken, maar verteld dat het niet handig was. Iemand naar huis sturen? Nee, dat is geen moment in me opgekomen. Achtte ik niet nodig. Een spreekverbod? Dat zal ik nooit opleggen. Alle incidenten zijn in goed overleg opgelost.”  Typisch Bijl, die eerder zijn hart dan zijn hoofd laat spreken. Een teamspeler, die bij de doelstelling van vijftien medailles, met een ondergrens van dertien, nadrukkelijk de schaatsbond betrekt. Daar zitten de kenners, redeneert hij. Maar hij wil als representant van NOC*NSF zich niet aan de verantwoordelijkheid onttrekken, omdat de sportkoepel medefinancier van sportprogramma’s is. Bijl is ook de man die is afgestapt van het verbod om de openingsceremonie te laten bijwonen door sporters die het eerste weekeinde van de Spelen in actie komen – „kunnen ze goed zelfstandig beslissen”.  En Bijl is de man die tijdens de afsluitende persconferentie – „het waren fantastische Spelen” – spontaan oppert schaatscoach Jac Orie vanwege zijn structurele olympische successen een oeuvreprijs toe te kennen – „wat hij heeft gepresteerd is uniek”. Bijl stond speciaal stil bij Ireen Wüst en Sven Kramer, die hij na ‘Pyeongchang’ als twee grote olympiërs bestempelt. De twintig medailles onderstrepen volgens Bijl nogmaals dat Nederland met zijn topsportcultuur op de goede weg is. Om er vilein aan toe te voegen: „Dan moet op de volgende Winterspelen de lat ietsje hoger gelegd worden. En voor mij? Alleen nog evalueren, dan zit het erop. Het is me uitstekend bevallen. Ik wens mijn opvolger veel succes.”  Oud-zwemmer Pieter van den Hoogenband, ex-judoka Mark Huizinga en oud-schaatser Carl Verheijenbehoren tot de kandidaten om chef de mission voor de Spelen van 2020 in Tokio te worden. De functie wordt niet langer vervuld door een lid van de afdeling Topsport van NOC*NSF, maar door iemand van buiten.  De drie oud-sporters waren al chef de mission bij uitzendingen naar diverse Spelen voor jongeren. Van den Hoogenband tweemaal bij het Europees Jeugd Olympisch Festival, Huizinga leidde twee keer de Nederlandse ploeg bij de Jeugd Olympische Zomerspelen en Verheijen even zo vaak bij de Winterspelen.",entertainment
"Zo veel goede economische cijfers in één keer, dat is sinds de crisis eigenlijk niet meer voorgekomen. De Nederlandse economische groei versnelt. Daarvan zal een nieuw kabinet profiteren – en nu al profiteren de meeste burgers. Het blijkt allemaal uit een reeks ramingen die het Centraal Bureau voor de Statistiek en het Centraal Planbureau woensdag presenteerden.  Het bruto binnenlands product (bbp) is in het tweede kwartaal van dit jaar met 1,5 procent gegroeid ten opzichte van het voorgaande kwartaal. Dat is een uitzonderlijk hoog cijfer. Het groeicijfer in het eerste kwartaal van 2017 was met 0,4 procent nog geen derde daarvan. Het bbp van de eurozone als geheel nam in het tweede kwartaal met 0,6 procent toe.  De Nederlandse economie groeit nu dertien kwartalen achter elkaar. De export blijft een groeimotor: bedrijven voerden vooral meer chemische producten, machines en apparaten uit. Het volume van de goederenexport was in juni 11 procent hoger dan in juni 2016, de grootste stijging in ruim zes jaar.  Ook consumenten dragen bij aan de bbp-groei door meer te besteden aan kleding, elektronica, woninginrichting, eten en horeca. Daarbij helpt het dat de werkloosheid, nu 5 procent, daalt. Vergeleken met een jaar eerder kwamen er 199.000 banen bij, de sterkste groei sinds de periode van hoogconjunctuur in 2007-2008.  Het CPB presenteerde zijn concept-Macro Economische Verkenning, een bouwsteen voor de Miljoenennota die op Prinsjesdag verschijnt. Volgende week begint het demissionaire kabinet van VVD en PvdA het begrotingsoverleg voor volgend jaar. De ramingen zijn bepalend bij de onderhandelingen over een nieuw kabinet. Het CPB actualiseerde ze op verzoek van informateur Gerrit Zalm.  Het CPB voorspelt dat de economische groei in het jaar 2017 uitkomt op 3,3 procent en in 2018 op 2,5 procent. In de vorige prognose van juni, ging het CPB nog uit van 2,4 procent groei in 2017 en 2 procent groei in 2018. In 2007, het jaar waarin de financiële crisis uitbrak, kwam de groei voor het laatst boven de 3 procent uit.  Politiek gezien een heikel onderdeel van de CPB-ramingen is de verwachte ontwikkeling van het begrotingsoverschot. Ook dat komt volgens het CPB hoger uit dan in juni voorspeld: 0,6 procent dit jaar en 0,9 procent in 2018. Omgerekend levert dat voor de begroting van volgend jaar een financiële ruimte op van bijna 7 miljard euro. Ook voor het volgende kabinet ontwikkelen de overheidsfinanciën zich zodoende uitermate gunstig. Bij ongewijzigd beleid zal het begrotingsoverschot in 2021 1,6 procent bedragen. Dat komt neer op 13,5 miljard euro. Bij een vorige raming, in maart, schatte het CPB het overschot in op 1,3 procent in 2021.  Toch bevat het CPB niet alleen maar goed nieuws. Als de vier partijen aan de formatietafel behoedzamer willen zijn, zouden ze strikter dan het huidige kabinet moeten letten op het zogeheten houdbaarheidssaldo. Dit drukt de betaalbaarheid uit van de sociale voorzieningen (uitkeringen, zorg) voor toekomstige generaties. Daarin zijn factoren als vergrijzing meegenomen. Dit saldo is niet verbeterd, maar juist verslechterd. Ging het CPB in maart nog uit van een positief houdbaarheidssaldo van 0,5 procent in 2021, nu verwacht het CPB in dit jaar nog 0,2 procent. Dat is vooral veroorzaakt door de vermoedelijk laatste grote beslissing van het huidige kabinet: de miljardeninvesteringen in de verpleeghuiszorg, Als het nieuwe kabinet het houdbaarheidssaldo in 2021 niet negatief wil laten worden is er uiteindelijk maar 1,7 miljard euro beschikbaar voor nieuwe uitgaven.  Bij de begrotingsonderhandelingen zullen de twee scheidende coalitiepartners VVD en PvdA traditioneel botsen over een eerlijke koopkrachtverdeling. Vorig jaar trok het kabinet nog ruim 1 miljard uit om groepen die er op achteruit zouden gaan te compenseren. Dit jaar lijkt de noodzaak daarvoor minder groot, want uit de CPB-cijfers blijkt dat vrijwel alle inkomensgroepen profiteren van de economische groei. Alleen uitkeringsgerechtigden blijven op nul staan.",business
"De Vlaamse popjournaliste Julie van der Steen schoof gisteravond aan bij RTL Late Night, maar kwam binnen enkele minuten al onder vuur te liggen. Dat gebeurde nadat ze aankondigde dat Madonna inmiddels over de 70 jaar is. 'Als jullie iemand uitnodigen, kies dan iemand met verstand', reageerden gefrustreerde kijkers.  Van der Steen schoof aan bij Tan omdat ze ervan overtuigd is dat Miley Cyrus de nieuwe Queen of Pop is. Dat had volgens haar meerdere redenen. Zo zou de 25-jarige zangeres echt zijn en herkenbaar zijn voor haar fans. Als Tan haar vervolgens vraagt of Cyrus nog met 'kneiterhits' gaat komen, reageert Van der Steen zelfs dat ze daar een smak geld op durft in te zetten. Maar het argument waar kijkers vooral woedend op reageerde, was dat de 59-jarige Madonna inmiddels al 'rond de 71 jaar zou moeten zijn'. En dus was het tijd voor een nieuwere generatie, zoals Cyrus.  Op sociale media barstte het direct los na haar opmerking. 'Zit een mevrouw die zich popjournaliste noemt. Zegt dat Madonna in de 70 is. Ga je huiswerk doen! Die nemen we niet meer serieus', 'Wat een slecht verhaal van die Belgische dj, tijd voor andere tafelgasten' en 'Wat praat zij een onzin zeg. En dat mag zich deskundige noemen?', luiden de reacties.  Toen Tan voor gelegenheid vroeg naar meerdere hits van Miley Cyrus, reageerde Najib Amhali vervolgens lichtelijk sarcastisch: ,,Het zijn er zoveel, laat me even denken..."". Van Madonna wist hij wel meerdere hits op te sommen, waarop Luuk Ikink gevat reageerde: ,,Ja, maar Madonna is ook 71!""  De veelbesproken uitzending van Late Night trok gisteravond 1.161.000 miljoen kijkers. De grote winnaar was The Voice met maar liefst 2.310.000 miljoen nieuwsgierigen, waarin onder meer tienermoeder Joy de harten van de jury wist te stelen en hunk Bram Houg vier stoelen omgedraaid kreeg.  DWDD University eindigde op de achtste plek in de lijst van best bekeken programma's. 974.000 mensen schakelden hun televisie in om natuurkundige Robbert Dijkgraaf college te zien geven.",entertainment
"Miljoenen worden jaarlijks geïnvesteerd in goede doelen. Wie zijn de gulste gevers?  5 mei 2017  Foto ANP  ‘Treed je te zeer in de openbaarheid dan word je gek van de brieven.” Geld weggeven aan het goede doel is voor Henk van Heijst een inspannende business. Een dagtaak bijna. Zeker als het om 1,7 miljoen euro per jaar gaat.  Van Heijst (1950) is voormalig fondsbeheerder bij Hof Hoorneman Bankiers. Hij richtte samen met zijn zus Jeanette in 2010 Stichting Pieter Bastiaan op, genoemd naar een van hun voorvaderen. Inmiddels zijn meer familieleden als donateur betrokken.  In 2015 kregen 74 goede doelen 1.737.002 euro van de stichting die werkt in de regio Rotterdam, maar ook elders, tot in Afrika toe.  Van Heijst probeert zoveel mogelijk anoniem te opereren met zijn fonds maar dat lukt niet helemaal, vanwege de openbaarheid die de Belastingdienst eist. Het is sowieso elke keer een hele klus om een goede keuze te maken uit alle verzoeken, weet hij.  Waarom hij zijn vermogen weggeeft? „Ik vind het goed om mensen te helpen die het minder getroffen hebben dan ik. Je kunt in de wereld iets achterlaten.”  Dat hij nu 66 jaar is, zal meespelen denkt hij zelf. „Je komt op een leeftijd waarop de gedachten om iets terug te doen, sterker worden. En ik kan gelukkig doen waar ik zin in heb. Ik hoef geen huis aan de Mediterranée. En een jacht is me teveel gedoe. Het werk voor Pieter Bastiaan is voor mij een leuke bezigheid en een plezierige tijdpassering.”  Van Heijst staat op plek 19 in ‘de filantropische Top 30’ die NRC heeft samengesteld. De lijst bestaat uit vermogende Nederlandse families die met een eigen stichting aan liefdadigheid doen.  De stichtingen hebben de status van Algemeen Nut Beogende Instelling (ANBI). Dat levert aanzienlijke fiscale voordelen op. In ruil eist de Belastingdienst sinds 2014 dat deze ANBI’s hun inkomsten en uitgaven op internet publiceren. Met die opgaven in de hand deed NRC aanvullend onderzoek.  De belangrijkste conclusie is dat de dertig families in 2015 – de meest recente cijfers – samen 246,4 miljoen euro weggaven. Daarvan nam de rijkste familie van Nederland, Brenninkmeijer, bijna de helft voor haar rekening. De Brenninkmeijers hebben nooit veel verteld over hun filantropische activiteiten.  De familie gaf in 2015 via haar Stichting Benevolentia in Amsterdam en 27 andere stichtingen in binnen- en buitenland in totaal 102,5 miljoen euro weg.  Tweede op de lijst is de familie Van Leer die via de Stichting Van Leer Group Foundation in Den Haag 28,5 miljoen euro doneerde. De stichting is opgericht door Oscar van Leer, zoon van Bernard van Leer (1883-1958). Hij was eigenaar van verpakkingsconcern Koninklijke Emballage Industrie Van Leer en liet zijn geld na aan de stichting die kansarme kinderen in veertig landen steunt. Met een vermogen van 704 miljoen euro (2015) is de stichting een van de grootste particuliere charitatieve fondsen van Nederland.  Nummer drie is de familie Van der Vorm, miljardair geworden met de Holland-Amerika Lijn en belangen in bedrijven als Boskalis en SBM Offshore. De familie geeft royaal aan de aanpak van maatschappelijke vraagstukken in Rotterdam en omgeving. Dat gebeurt sinds 2011 via de Stichting De Verre Bergen. Meestal gaat het om 3 tot 4 miljoen euro per jaar, maar in 2015 is een bedrag van 24,9 miljoen euro uitgekeerd. Daarvan ging 17 miljoen naar Museum Boijmans van Beuningen.  In 2016 kocht de stichting voor 10 miljoen euro honderd woningen om Syrische gezinnen in Rotterdam onderdak te bieden. De huurpenningen worden geïnvesteerd in taalcursussen, werkbegeleiding en integratie.  Het vaakst geven de dertig families geld aan hulp in ontwikkelingslanden. Voor het bestrijden van honger, het slaan van waterputten, het verbeteren van de gezondheidszorg en de bescherming van wildparken. De gelden worden vaak niet door de stichtingen zelf ter plekke besteed, maar overgemaakt naar hulporganisaties als Save the Children, Artsen zonder Grenzen of Cordaid.  Veel aandacht (en geld) krijgen ook het milieu en de zorg om het klimaat. De Turing Foundation van de familie Geelen (plek 15; 2,6 miljoen euro) doet het allemaal: van leprabestrijding, het bouwen van scholen tot het terugbrengen van de blauwvintonijnen in de Noordzee.  De stichting is opgericht door Françoise en Pieter Geelen, een van de TomTom oprichters. Het stel gaf tussen 2006 en 2009 60 miljoen euro aan hun stichting. Waar dat geld naar toe gaat, is geen geheim. Het staat in kleurrijke jaarverslagen die op internet voor iedereen te lezen zijn.  Belangrijke aandachtsvelden voor de stichtingen zijn ook kunst, wetenschap en cultuur. Bekend voorbeeld is de Stichting Alfred Heineken Fondsen (plek 30) die in 2015 bijna 7 ton weggaf voor de bevordering van wetenschap en kunst. Een paar maten groter op kunst- en cultuurgebied is Joop van den Ende met zijn VandenEnde Foundation (plek 5).  Zoals bij Van den Ende, die zijn geld verdiende in de amusementswereld, blijkt de aandacht van meer weldoeners gekoppeld aan hun beroep. De C&A-familie Brenninkmeijer en spijkerbroekenverkoper Jo van Tilburg (GSRD Foundation, plek 17) verbeteren met hun stichtingen onder meer de levensomstandigheden in lage-lonenlanden waar hun kleding wordt gemaakt.  En dan zijn er de filantropen die hun geld in de regio uitgeven waar zij hun miljoenen ooit verdiend hebben. Dat geldt voor de families Van der Vorm en Van Heijst. Zij geven specifiek aan Rotterdamse doelen.  Multimiljardair Frits Goldschmeding (1933), oprichter van het wereldwijde uitzendconcern Randstad, richt als filantroop zijn aandacht op Amsterdam. Zijn Stichting Virtutis Opus gaf in 2015 2,5 miljoen euro aan onder meer het Scheepvaartmuseum, het Concertgebouw, het Rijksmuseum en het Stedelijk Museum.  Maar in 2015 bleek dat Goldschmeding een hoger doel heeft. Hij ijvert nu voor „een betere wereld”. Daarvoor richtte hij dat jaar een tweede stichting op: de Goldschmeding Stichting voor mens, werk en economie.  Op zijn website zegt Goldschmeding zich te realiseren dat zijn „droom” niet gemakkelijk te verwezenlijken is. Vandaar dat de stichting een perspectief heeft van honderd jaar. Binnen een eeuw wil Goldschmeding „liefde en medemenselijkheid” terugbrengen in de samenleving.  De Goldschmeding Foundation moet een internationaal platform worden voor wetenschappers, beleidsbeslissers en bedrijven. Bestuurslid is oud-premier Jan Peter Balkenende (CDA). Sinds 2015 financiert de stichting leerstoelen aan de Universiteit van Tilburg en de Vrije Universiteit in Amsterdam.  De stichting kwam ook met een jaarlijkse ‘Hoopbarometer’ die cognitie, emotie, deugd, verwachting, veiligheid en spiritualiteit meet bij de Nederlandse bevolking.  Zoals Goldschmeding zijn er meer, vermogende zakenmensen die als ze ouder worden voor een betere wereld gaan strijden. Ex-projectontwikkelaar Fred Matser (plek 21) en Loek Dijkman (plek 7) bijvoorbeeld.  Dijkman wilde priester-arbeider worden, maar maakte zijn fortuin in de verpakkingsindustrie. Daarna wilde hij „de wereld iets socialer maken” zei hij in 2013 tegen NRC. De oud-topman van verpakkingsconcern Topa bracht zijn vermogen fiscaal vriendelijk onder in de in 1988 opgerichte Stichting Utopa Foundation. Doel: de bestrijding van maatschappelijke noden in Nederland.  De stichting keerde in 2015 in totaal 6 miljoen euro uit. Op de website wordt uitgelegd waarom Dijkman zijn bezit weggaf. Het was „zijn visie dat de onderneming een rol in haar omgeving vervult die verder gaat dan het verschaffen van werk en het maken van winst. De gedachte hierbij is dat de onderneming haar ‘overwinst’ niet aan aandeelhouders uitkeert maar aan haar omgeving waaraan zij haar bestaansrecht ontleent.”  Dat de Belastingdienst vanaf 2014 enige openheid vraagt van ANBI’s heeft alles te maken met de fiscale aftrekmogelijkheden.  Een kwart tot vijftig procent van wat de stichtingen uitdelen is in zekere zin publiek geld, omdat de gevers vaak gebruikmaken van de giftenaftrek voor de vennootschaps- of inkomstenbelasting, en de vrijstellingen van schenk- en erfbelasting. Dat kost de schatkist jaarlijks 546 miljoen euro (2015). De samenleving heeft dan ook recht op enig inzicht in de besteding, zo is de redenatie van de fiscus.  Daar zijn niet alle liefdadigheidsstichtingen blij mee. In de Verenigde Staten is openlijk (veel) geld geven aan charity en het bezitten van een eigen foundation statusverhogend; in Nederland overheerst terughoudendheid.  Hier lopen vermogende families liever niet te koop met hun goede daden, ook al vanwege de grote stroom bedelbrieven en vanwege de attentiewaarde die het kan opleveren bij criminelen. De (beperkte) openheid die wordt gegeven, is dan ook vaak tegen wil en dank, vooral om de fiscale aftrekposten niet te verliezen.  Openheid staat ook niet hoog in het vaandel van het Anton Jurgens Fonds (plek 11), een vermogensfonds dat vanuit Nijmegen en Londen bestuurd wordt door zes leden van de familie Jurgens.  Het fonds is in 1925 opgericht door Anton Jurgens, een van de grondleggers van Unilever. Hoeveel jaarlijks aan donaties vanuit Nederland wordt verstrekt, is pas beschikbaar als NRC er uitdrukkelijk om vraagt.  Het totaalbedrag in 2015 blijkt 3,9 miljoen euro. In het verleden gaf de katholieke familie onder meer geld aan Moeder Teresa. De stichting bouwde ook ziekenhuizen in Centraal-Afrika.  Het bestuur zegt, in een reactie aan NRC, bewust slechts aan de „minimale vereiste” wat betreft openbaarheid te voldoen. „Bovendien gaat het om een vermogensfonds dat niet afhankelijk is van donaties.”  De familie zegt ook rekening te houden met het gedachtegoed van Anton Jurgens „die wars was van enige publiciteit”.  Via Van Leer Group Foundation en Stichting Bernard Van Leer Foundation in Den Haag  Bedrag 28,5 miljoen euro.  Familie Van der Vorm  Via Stichting De Verre Bergen in Rotterdam  Bedrag 24,9 miljoen euro.  Familie Van Vliet  Via  Stichting Adessium in Reeuwijk  Bedrag 17,9 miljoen euro.  Familie Van den Ende  Via Stichting VandenEnde Foundation in Amsterdam  Bedrag 8 miljoen euro.  Familie Gieskes  Via  Gieskes-Strijbis Fonds in Wassenaar  Bedrag 7,5 miljoen euro.  Familie Dijkman  Via  Stichting Utopa Foundation in Leiden  Bedrag  6 miljoen euro.  Familie Defares  Via  Stichting IMC Goede doel in Amsterdam  Bedrag  5,9 miljoen euro.  Familie Goldschmeding  Via  Diverse stichtingen, in Laren en Bussum  Bedrag  5,5 miljoen euro (schatting).  Familie Pon  Via  COmON Stichting in Leusden  Bedrag  4,2 miljoen euro.  Familie Jurgens  Via  Anton Jurgens Fonds in Nijmegen en Londen  Bedrag  3,9 miljoen euro.  Familie Becht  Via  Becht Family Charitable Trust in Liverpool  Bedrag  3,6 miljoen euro.  Familie Baan  Via  Stichting Noaber Foundation in Lunteren  Bedrag  2,8 miljoen euro.  Familie Fentener van Vlissingen  Via  Diverse stichtingen  Bedrag  2.618.052 euro.  Familie Geelen  Via  Stichting Turing Foundation in Amsterdam  Bedrag  2,6 miljoen euro.  Familie Hein  Via  K.F. Hein Stichting in Utrecht  Bedrag  2,6 miljoen euro.  Familie Van Tilburg  Via  Stichting GSRD Foundation in Amsterdam  Bedrag  2,4 miljoen euro.  Familie De Rijcke  Via  Stichting DOB Tree in Veessen  Bedrag  1,8 miljoen euro.  Familie Van Heijst  Via  Stichting Pieter Bastiaan in Moordrecht  Bedrag  1,7 miljoen euro.  Familie Zanen  Via  Stichting Zabawas in Rijswijk  Bedrag  1,6 miljoen euro.  Familie Matser  Via  Diverse Stichtingen in Amsterdam  Bedrag  1,6 miljoen euro.  Familie De Pont  Via  Janivo Stichting in Zeist  Bedrag  1,4 miljoen euro.  Familie Van Beuningen  Via  Stichting Elise Mathilde Fonds in Maarsbergen  Bedrag  1,1 miljoen euro.  Familie Bakhuizen  Via  Stichting FEMI in Baarn  Bedrag  1,1 miljoen euro.  Familie Nefkens  Via  Stichtingen in Rotterdam  Bedrag  1,1 miljoen euro.  Familie Dake  Via  Haëlla Stichting in Den Haag  Bedrag  838.620 euro.  Familie Ribbink van den Hoek  Via  Ribbink van den Hoek Family Foundation in Amsterdam  Bedrag  754.603 euro.  Familie De Waal  Via  Stichting De Waal Foundation in Naarden  Bedrag  702.862 euro.  Familie Van Rappard  Via  The Brook Foundation in Amsterdam  Bedrag  679.626 euro.  Familie De Carvalho-Heineken  Via  Stichting Alfred Heineken Fondsen in Amsterdam  Bedrag  675.000 euro.  De lijst wordt aangevoerd door de rijkste Nederlandse familie, de Brenninkmeijers. Hun vermogen wordt geschat op 21 tot 26 miljard euro. Het geld zit in investeringsmaatschappij Bregal Investments, vastgoedonderneming Redevco en kledingketen C&A, met 2000 winkels.  De familie zelf is tot nu toe een gesloten boek als het om haar vermogen gaat. Dat geldt ook voor haar filantropische activiteiten. Sinds de Belastingdienst in Nederland openheid eist van instellingen die belastingvoordeel genieten omdat ze een Algemeen Nut Beogende Instelling (ANBI) zijn, weten we iets meer.  De Brenninkmeijers gaven in 2015 via Stichting Benevolentia in Amsterdam 51.239.999 euro weg. Daarvan ging 16 procent naar zorg, 16 procent naar geloof (de familie is rooms-katholiek), 31 procent naar samenleving, 38 procent naar onderwijs en 2 procent naar diverse doelen. Porticus, een organisatie van de familie met wereldwijd 12 vestigingen, adviseert bij het verdelen van het geld. Zo financiert de familie The Passion, het jaarlijkse tv-evenement over het lijden van Jezus.  Benevolentia is een van 28 stichtingen waarmee de familie liefdadigheid bedrijft. In Nederland gaven Stichting Unitas en Stichting Corbello in 2015 samen nog 1,1 miljoen euro weg. Vanuit Zug in Zwitserland werden in 2015 via de C&A Foundation met 37,9 miljoen euro de arbeidsomstandigheden van werknemers in de kledingindustrie in ontwikkelingslanden verbeterd, en kinderen onderwezen.  Andere bedrijven en stichtingen van de familie in het buitenland doneerden samen nog 12,3 miljoen euro. Daarmee komt het totaal uitgekeerde bedrag in 2015 op 102,5 miljoen euro. Het werkelijke bedrag zal hoger zijn, want van zes buitenlandse stichtingen is niet bekend wat ze gaven.  Joop van den Ende werd in 2000 miljardair door de verkoop van zijn aandelen in televisiebedrijf Endemol. Samen met zijn vrouw Janine Klijberg richtte hij een jaar later de VandenEnde Foundation op. De stichting beweegt zich in sectoren die verwant zijn aan die waarin de naamgever fortuin maakte. Er wordt financiële hulp gegeven aan instellingen en projecten die de bevordering van kunst of wetenschap beogen, en aan personen die zich bewegen op het gebied van kunst of wetenschap. Doel van de stichting is ook het verwerven en exploiteren van het DeLaMar Theater in Amsterdam. Naast de 4,3 miljoen euro aan donaties in 2015 trok de stichting 3,4 miljoen euro uit voor het DeLaMar Theater.  De Belastingdienst is genereus voor wie doneert aan het goede doel. Giften zijn aftrekbaar en schenk- en erfbelasting hoeft niet te worden betaald. De regeling kost de overheid jaarlijks een half miljard euro.  De belastingvoordelen gelden enkel voor goede doelen die door de fiscus zijn erkend als Algemeen Nut Beogende Instelling (ANBI). Daarvan zijn er 43.000 in Nederland.  Veel stichtingen waarmee vermogende families liefdadigheid bedrijven zijn een ANBI.  Wie zijn deze filantropen die belastingvriendelijk hun geld weggeven? Hoeveel geven ze en waar gaat hun geld naar toe? En hoe goed controleert de fiscus op eventueel misbruik? De vragen komen aan bod in deze serie.  Vandaag deel een: de filantropische Top 30, een selectie van families die via eigen ANBI’s ‘goed doen’.  Deel twee, op zaterdag, handelt over het liefdewerk van de familie Brenninkmeijer.  Deel drie gaat maandag over Nederland als liefdadigheidsparadijs en hoe de controle van de fiscus beter kan.  Bij de samenstelling van de filantropische Top 30 is gebruik gemaakt van de gegevens over het jaar 2015 zoals de stichtingen die van de Belastingdienst moeten publiceren op internet (in ruil voor fiscale voordelen) .  Het gaat om familiestichtingen die erkend zijn als Algemeen Nut Beogende Instelling (ANBI). Daaruit heeft NRC een selectie gemaakt. Stichtingen zonder ANBI-status hoeven geen gegevens te publiceren. Zij ontbreken in de lijst.  De familie Fentener van Vlissingen, een van de rijkste families van het land dankzij de Steenkolen Handelsvereniging (SHV), is via acht stichtingen actief. Filantroop Paul Fentener van Vlissingen (1941-2006) richtte in 1980 de Stichting Van Vlissingen Lymfoomfonds op (vermogen 2,5 miljoen euro, 2015: 25.689 euro). Het is een van zijn charitatieve initiatieven. Met de Stichting African Parks Foundation zette hij zich ook in voor wildparken in Afrika. De stichting, waarvan hij tot zijn dood bestuursvoorzitter was, doneerde in 2015 630.041 dollar aan het African Parks Network dat de parken beheert. Uit de nalatenschap van Paul ontvingen de parken in 2015 nog eens 1,5 miljoen dollar.  Broer John Fentener van Vlissingen (1939), eigenaar van reisonderneming BCD Group (omzet 2015: 23,2 miljard euro), en zijn vrouw Marine comtesse de Pourtalés begonnen in 2008 de John and Marine Van Vlissingen Foundation. Ze steunen kinderen in onder meer Zuid-Amerika. Het oudste liefdadigheidsfonds van de familie is het Mr. August Fentener van Vlissingen Fonds. Het fonds, opgericht in 1952, ondersteunt instellingen op gebied van studie, zorg en cultuur (2015: 118.463 euro).  De verkoop van de Kruidvat-winkels leverde de familie De Rijcke in 2002 naar verluidt 1,3 miljard euro op. Een klein deel daarvan wordt aan goede doelen besteed via Stichting DOB Tree. Deze stichting financiert op haar beurt drie gelieerde stichtingen. In 2015 ging 1,8 miljoen euro naar de doelstelling van de stichting, het scheppen van een betere wereld: „Het bevorderen van duurzame ontwikkeling door het behoud, de instandhouding en de bescherming van het milieu en het verstandig gebruik van grondstoffen, de vermindering van armoede en de verbetering van leefomstandigheden in sociaal en economisch achtergestelde gemeenschappen en de bevordering van duurzame manieren om economische groei en herstel te realiseren.”  De Janivo Stichting is opgericht door advocaat en ondernemer Jan de Pont (1915-1987). Zijn sociale betrokkenheid was in 1979 zijn drijfveer.  De Pont, rijk geworden met de import van Mercedessen, was ook een kunstliefhebber. Dit leidde in 1992 tot de komst van het museum voor hedendaagse kunst Museum De Pont in Tilburg en in 1999 tot het museum voor hedendaagse fotografie Huis Marseille in Amsterdam. De Janivo Stichting, waarvan drie leden van de familie bestuurslid zijn, steunde in 2015 met 1,4 miljoen euro projecten op het gebied van maatschappij, kunst en medisch onderzoek.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",business
"Hendrickje Spoor (Bad Godesberg, 1963) is schrijfster. Ze is de kleindochter van generaal Simon Spoor. Haar relatie met André Spoor, de in 2012 overleden oud-hoofdredacteur van NRC Handelsblad is het onderwerp van haar onlangs verschenen boek 'Vader en dochter'.  Lees verder na de advertentie  ""Vlak voordat ik in 1993 met Herman (Philipse, filosoof, AV) trouwde, ben ik een tijdje katholiek geweest. Anne Marietje, Hermans toenmalige vrouw, kreeg kanker - ze zou er later, in 2006 aan overlijden - en ik voelde mij extreem schuldig, zag de opvoeding van Hermans twee kleine kinderen boven mijn hoofd hangen, enfin: niets in mijn leven ging zoals ik het wilde. Ik was in die tijd bevriend met Antoine Bodar en verkeerde in een zweverige, mystieke fase. Toen Herman en ik op een dag bij pastoor Louis Berger zouden gaan lunchen, zei hij: 'Als Berger je nou wil dopen, wat doe je dan?' 'Ik weet het niet,' antwoordde ik. Volgens Herman zou ik het nóóit durven en ik zei: 'Dat zullen we nog wel eens zien'. Dit maakt nu wel een erg cynische indruk, maar goed: na twee flessen Dom Pérignon heeft Berger, die het sowieso niet al te nauw neemt, met wat dan ook, mij gedoopt. Het was geen bekering, het was eerder een provocatie, een spel tussen Herman en mij. Tegelijkertijd zei ik wel degelijk ja tegen iets wat groter was dan de ellende die ik op dat moment in mijn leven niet aankon.  Nee, het heeft totaal niet geholpen... Ik wilde me snel daarna zelfs weer laten óntdopen; hoe had ik zo gek kunnen zijn? Herman vond het prachtig om daar met mij over te praten, ik was fantastisch studiemateriaal voor hem. Als ik begon over mijn existentiële angsten, iets wat Herman helemaal niet kende, riep hij: 'Kierkegaard! Heidegger!' En hoe zat het nu precies met mijn religieuze gevoelens? 'Wat bedoelde je toen je beweerde in God te geloven?' Die gesprekken vormden in feite de basis voor zijn boek 'Atheïstisch manifest en de onredelijkheid van religie' (Prometheus, 1995, AV).  Ik ging voor het eerst nadenken nee, dóórdenken; ik begon te begrijpen dat je naar je inzichten en opinies moest handelen. Mijn ouders spraken zich nooit uit over goed en kwaad. Moraal was haast een persoonlijk iets, van omstandigheden afhankelijk. Als ik aan mijn vader vroeg of een olifant een huisdier was, antwoordde hij: 'Dat hangt ervan af hoe groot je huis is'. Als hij vreemd ging, werd hij 'door passie overmand'; alsof hij er zelf niets mee te maken had. In dat licht ben ik ook mijn doop gaan zien: ik wilde mijn onmacht uit handen geven, een hogere instantie verantwoordelijk maken. Maar zo werkt het niet. Je moet juist je onmacht onder ogen komen. Dit is het en hier moet je het mee doen.""  ""Als ik schrijf gaan er kaarsen aan. Zelfs in de zomer. En ik houd van beeldjes, speeltjes, talismannen. Een van die beeldjes, een Russisch poppetje, heb ik altijd bij me. Dus je ziet: iets van dat katholieke gedoe is blijven hangen.""  ""Bij ons thuis werd over alles gesproken, geen onderwerp was heilig. Natuurlijk, je moet vermijden dat je een ander kwetst, maar dat is een kwestie van fatsoen. Dat doe je niet. Overigens geloof ik dat men hier, in Nederland, nog veel te lichtgeraakt is op dit terrein. In Frankrijk vinden ze het enig als je de boel eens flink overhoop haalt. Deze zomer hadden Claude en ik twee Parijzenaars op bezoek die als bewijs van hun gelovigheid allerlei zaken uit het Oude Testament aandroegen. Wij steigerden, natuurlijk, en de discussie liep vreselijk hoog op - 'Hoe kún je, met een gezond stel hersens, in zoiets geloven?' - tot het tijd was om naar huis te gaan en we met een vrolijk 'Je vous adore' afscheid namen van elkaar.""  ""Af en toe kan ik rustig zitten en de poezen aaien, maar zelfs dan ben ik bezig; ik denk de hele dag na over van alles en nog wat. Soms word ik gek van mezelf, maar nog niet zo gek als anderen van mij worden. Herman vluchtte soms de kamer uit, mijn eerste Franse vriend deed de deur dicht zodra die mentale koorts van mij opstak, maar Claude is precies zoals ik. We zitten samen te tetteren, het is fantastisch. Ik had het als kind al: de opwinding van het ontdekken, het vergaren en het verwerken van dingen. Het is net een serie ontploffingen achter elkaar - ja, misschien is een beetje sabbatsrust zo gek nog niet.  Ik heb het van mijn vader, denk ik, alhoewel hij meer van hoog naar laag kon schieten. 's Ochtends belde hij op met de mededeling dat hij zich zou gaan verhangen en een paar uur later hoorde ik van een vriendinnetje dat ze zo gezellig koffie met hem had gedronken. 'Wat gaat het goed met je vader hè? Wat een plannen, wat een energie!' Op een dag trof ik hem in de keuken, mistroostig over het NRC Handelsblad gebogen, met één hand de poot van ons hondje vasthoudend en hij zei toen, terwijl er een traan over zijn wang biggelde: 'Ik heb alles verkeerd gedaan in mijn leven. De enige die mij nog kan troosten is Luca...' Nou, ik scháterde het uit! Hoe kon een intelligente man zichzelf zó au sérieux nemen? Na een tijd kreeg ik hem wel aan het lachen, maar bij een volgende tegenvaller reageerde hij weer precies zo. Daar heb ik gelukkig niet zo'n last van. Ik neem mezelf steeds minder serieus.""  ""Misschien komt het doordat ik al op mijn negende werd geconfronteerd met hun verdriet - hoe ze huilden om het mislukken van hun huwelijk, spraken over hun angsten en hun twijfels - dat ik mijn ouders altijd als gewone mensen heb gezien. Ik voelde me onveilig, ging mezelf pijn doen, maar ik was tegelijkertijd loyaal en wilde hen helpen hun problemen op te lossen. Het was onmogelijk, ik had het vermogen nog niet, maar ik ben daardoor wel gefascineerd geraakt door de psychologische processen binnen relaties. Mijn vader en onze babysitters, mijn moeder en haar schaamteloze minnaars: hoe zat dat nou precies? Wat gebeurde er tussen die mensen in ons huis?  Er is van alles fout gegaan - mijn moeder wees mij af toen ik na hun echtscheiding voor mijn vader koos, mijn vader kwam niet voor mij op als mijn moeder mij tekortdeed - maar er is kennelijk iets helemaal mis met mij want ik ben nooit bitter of wraaklustig geweest. Ik werd wel kwaad, toen, als mijn moeder volstrekt onredelijk was. Als ze weer eens te veel had gedronken en ze het kristal van mijn grootmoeder door de kamer smeet. Waarom moet dat nou? Ik begreep het niet... Ach, mijn lieve moedertje. Weet je dat ze zich helemaal niet herinnert ooit zoveel te hebben gedronken? Ze heeft daarnaast ook nog een hersenbloeding gehad, dus zowel haar korte- als haar langetermijngeheugen is beschadigd. Ze is erin geslaagd om zichzelf volledig uit te wissen. Ze is niet meer gedeprimeerd, niet langer ongelukkig. Ik vertel haar nu de jeugdherinneringen die ik ooit van haar heb gehoord - 'Het was Kerstmis, je logeerde bij je grootmoeder' - en ze luistert er ademloos naar. Soms vertelt ze mij iets over haar jeugd en dan roep ik blij: 'Herinner je je dat nog?' 'Nee,' zegt ze dan, 'dat heb jij me ooit verteld.' Ik ben mijn moeders moeder geworden.  Ze is 77, fysiek in orde, wordt door mijn stiefvader, een engel, goed verzorgd. Hoewel haar dood een schok zal zijn, voel ik me toch al een tijdje wees. Mijn vaders dood in 2012 kwam, ondanks een zware hartoperatie die hij jaren eerder had gehad, toch extreem plotseling. Ik was er bang voor, maar kon niet geloven dat het ooit zou gaan gebeuren. Als hij sterft, dacht ik, zal het zijn alsof de zon ophoudt te schijnen. Ik had het gevoel dat ik nooit meer zo'n bondgenootschap zou kunnen sluiten, met niemand zou ik zo over Bach of Rembrandt hebben kunnen praten. Ik zat ernaast. Ik kwam Claude tegen. Hij is niet mijn redder, we zijn volkomen gelijkwaardig, maar hij maakt het gemis wel iets beter te dragen.""  ""Het idee dat mijn grootvader zich tijdens de politionele acties in Indonesië niet zo best heeft gedragen is pas laat - toen Jaap de Moor zijn biografie over hem had geschreven ('Generaal Spoor - Triomf en tragiek van een legercommandant', Boom, 2011, AV) tot ons doorgedrongen. Of hij zelf iemand heeft gedood weet ik niet, maar hij heeft er in ieder geval herhaaldelijk opdracht toe gegeven. Mijn vader was totaal ontdaan toen hij de details onder ogen kreeg. Hij belde me huilend op: 'Ik begrijp het niet...' Mijn vader haatte iedere vorm van geweld, hij werd onpasselijk van de gedachte dat zijn vader, zijn held, tot zoiets in staat was geweest. Ik heb geprobeerd het voor hem te verklaren - andere generatie, opdracht van de regering om de orde in de koloniën te handhaven - maar eerlijk gezegd is de man mij óók wezensvreemd. Hoe kun je nou beroepsmilitair worden? Terwijl zíjn vader eerste violist van het Concertgebouworkest en eerste violist van de tsaar was geweest.  Ik deel mijn vaders afkeer van geweld. Ik adoreer mijn poezen, maar als ze met een veldmuis binnenkomen word ik werkelijk verscheurd door verdriet; dat zoiets moois, een Godsbewijs, zo wreed, zo zinloos uit het leven wordt gerukt door eh... ja, door een ander Godsbewijs inderdaad. Ik verdraag het niet. Je zult me nu voor gek verklaren, maar ik heb zelfs moeite met het oogsten van sla. Claude pest mij daar altijd mee als we door de moestuin lopen, dan heeft hij het over de cri d'agonie des salades. 'Hoor je ze gillen, die arme kropjes?' Meestal laat ik ze helemaal uitgroeien, maar soms, als we vrienden te eten hebben, moet er toch één geofferd worden. 'Eet smakelijk', zeg ik dan bedrukt, 'ik heb vandaag een sla voor jullie vermoord'.""  ""Vreemdgaan had voor mij nooit iets met lust of nieuwsgierigheid te maken; het was vooral onvrede die ervoor zorgde dat ik met een ander in bed belandde. Die onrust is weg. Claude is mijn grote liefde. We kunnen geen dag meer zonder elkaar leven, terwijl we elkaar ook minstens twintig keer per dag de nek om willen draaien.""  ""Lang geleden heb ik iets gepikt wat ik héél graag wilde hebben: 'Verzameld Werk' van Hendrik Marsman. Toen zei ik: 'Ach, wie leest er nou nog Marsman?' Nu kan ik me verschuilen achter het feit dat die bibliotheek op het Roelof Hartplein in Amsterdam waarschijnlijk niet eens meer bestaat... o, wel? Goed. Maar ik ga het boek tóch niet terugbrengen, het spijt me. Ik ben er te zeer aan gehecht. Het is een misstap uit mijn jeugd die ik niet goed wil maken.""  ""Ik heb geprobeerd om tijdens het schrijven van 'Vader en dochter' zo dicht mogelijk bij mezelf te blijven. Ik noem man en paard, maar ik heb ook mijn eigen rol niet willen verfraaien of veranderen. Anders zou het boek onleesbaar zijn geworden. Het geheugen blijft natuurlijk een probleem: het moment waarop je je een gebeurtenis herinnert, herinner je je ook al die andere keren dat je je die gebeurtenis herinnerde, plús alle informatie die erbij hoort: dus wat is nu precies de waarheid?  Dit boek is ook een hommage aan mijn vader en aan onze vriendschap geworden. Die eerlijkheid past alleen in zo'n soort boek. Dat is de paradox van de fictie: er kan véél meer in de non-fictie omdat de werkelijkheid op zichzelf zo bevreemdend kan zijn. Als je dat allemaal in een roman opschrijft, roept iedereen: 'Zeg, hou eens op, dit wordt te gek'. Ik vind de realiteit veel interessanter. Eerlijk gezegd verveel ik me te pletter met mijn eigen fictie. Als ik er iets autobiografisch in kan verwerken, gaat het goed, maar zodra ik karakters en gebeurtenissen moet verzinnen kom ik in de problemen.""  ""Er was maar één manier om mij goed te voelen in de wereld, om door de eenzaamheid die ik als kind voelde heen te komen, en dat was: zelf doen, alles zelf doen. Mijn eigen omgeving creëren. Het heeft lang geduurd voordat ik zover was, voordat ik begreep dat ik gewoon anders was en dat iedereen in feite anders is; een eigen bestaan opbouwt. Als je er zo naar kijkt, heeft het helemaal geen zin om afgunstig te zijn.  Ik heb nooit een vaste baan gehad, ik moet iedere dag opnieuw zin geven aan mijn bestaan. Dat is best ingewikkeld, soms. Ik heb het mezelf ook niet makkelijk gemaakt door in Frankrijk, bovenop een berg, in een gehucht te gaan wonen. Niemand vraagt iets aan mij, er is geen druk van buitenaf, waardoor die existentiële angst als het ware alle ruimte krijgt om de kop weer op te steken. En toch leer ik langzaam maar zeker beter om te gaan met mijn beperkingen. Ik geef gestalte aan mezelf, bouw nieuwe constellaties, schuif mijn puzzelstukjes net zo lang heen en weer tot... tot ik uitkom bij het kind van Nietzsche. Weet je nog? Het kind dat speelt en vrij is.""  Trouw.nl is vernieuwd. Vanaf nu is onbeperkte toegang tot Trouw.nl alleen voor (proef)abonnees.  Deel dit artikel  Advertentie  Maak vrijblijvend een profiel aan en krijg gratis 2 maanden toegang tot Trouw.nl.  Het e-mailadres bij dit profiel is nog niet bevestigd. Een link om te bevestigen kun je vinden in je inbox.Ben je de link kwijt? Vraag hier een nieuwe aan.",entertainment
"Woensdag, 20 december 2017 om 18:30  Mediamagnaat Wouter Vandenhaute en bouwondernemer Paul Gheysens leken lange tijd uit te gaan maken wie Anderlecht over zou gaan nemen, maar Marc Coucke gaat uiteindelijk waarschijnlijk met de buit aan de haal. De steenrijke ondernemer is dicht bij een akkoord met Paars-wit over de overname met de club.  Voorzitter Roger Vanden Stock is blij dat Coucke de nieuwe eigenaar van zijn club gaat worden: “De raad van bestuur heeft unaniem besloten om de exclusieve onderhandelingen met Coucke op te starten. Het is de bedoeling om voor het einde van het jaar een akkoord te bereiken. De nieuwe eigenaar heeft me overtuigd dat hij écht begaan is met de toekomst van deze club. Zowel vanwege zijn sportieve visie als zijn financiële draagkracht”, laat de bestuurder weten in een verklaring.  Coucke is geen onbekende in de Belgische sportwereld, aangezien hij met zijn bedrijf Omega Pharma al jaren een financier is van verschillende wielerploegen en ook de eigenaar is van KV Oostende. Bij die club geniet de flamboyante zakenman door zijn optredens in het supportershome en benaderbaarheid grote populariteit, al zal Coucke de Kustboys wel van de hand moeten doen als hij inderdaad de nieuwe baas wordt bij Anderlecht.  Gheysens wilde enkel overnemen ivm met bouw nieuw stadion door Ghelamco. Mede door zijn chantage praktijken van afgelopen weken ben ik wel blij dat het bestuur niet voor hem gekozen heeft. Coucke lijkt begaan met belgisch voetbal en heeft altijd al sympathie voor Anderlecht gehad. Hopelijk doet hij een geste aan de supporters en verlaagt hij de ticket prijzen. Die waren toch wel te gortig. Voetbal moet een feest voor iedereen blijven, en hij heeft de centjes toch niet nodig 🙂  Respect misschien, maar het is een publiek geheim dat Marc Coucke een Club Brugge fan is, zal dus niet al te veel sympathie zijn. Maar goed, nu zullen de verhalen wel komen inderdaad, zoals bij Heintje en zijn 'paars-witte' pennenzak.  Hoe kan Coucke nu een Club Brugge fan zijn? Hij ging al van zijn 5 jaar naar elke thuismatch van KV Oostende kijken. Hij heeft een periode, vanuit een commercieel standpunt, betrokken geweest bij Club Brugge, heeft hij nooit tegengesproken.  Dat maakt je nog niet meteen een Club brugge supporter hé.  Voorts ben ik zeer benieuwd hoe deze overname gaat uitpakken. Zowel voor Anderlecht als voor Oostende, voor die laatste vrees ik wel een beetje.  Kan zijn. Maar het is niet omdat je van je vijfde naar KVO gaat kijken, dat je geen Brugge fan bent. Dat is hij alleszins. Er zijn genoeg mensen die van 2 clubs fan zijn. Goed ja, is niet zo heel belangrijk.  Ben ook benieuwd of hij Oostende aan zijn vrouw verkoopt, want dat vind ik competitievervalsing. Op zich wel een mooie zaak voor Anderlecht en het Belgisch voetbal dat de club niet in handen van een buitenlander zoals Usmanov of maffia zoals Gheysens komt.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"De Tweede Kamer gaat de Armeense genocide 'onomwonden erkennen'. De toch al ijzige relatie met Turkije kan daardoor verder onder de druk komen te staan.  Door:Frank Hendrickx16 februari 2018, 11:46  Door de diplomatieke gevoeligheid die nog steeds heerst rondom de moord op zo'n anderhalf miljoen Armeniërs ten tijde van het Ottomaanse Rijk, spreekt het kabinet altijd omfloerst over de 'kwestie van de Armeense genocide'. Daar zal vooralsnog geen verandering in komen, ook al gaat de Tweede Kamer nu wel expliciet de genocide erkennen.  Premier Mark Rutte herhaalde vrijdag het oude standpunt van het kabinet: Turkije en Armenië kunnen er beter samen uit zien te komen. Een expliciete uitspraak van Nederland 'draagt niet bij aan dat proces'. De verwachting is niet dat het kabinet van mening zal veranderen, maar Rutte wil daar niet op vooruitlopen. 'We gaan volgende week het debat aan in de Kamer.'  De coalitiepartijen willen het kabinet dan in elk geval dwingen om meer kleur te bekennen. In een tweede motie zullen de coalitiepartijen volgende week de regering oproepen om een minister naar de officiële herdenking van de genocide te sturen, op 24 april in Jerevan.  'Een historisch stap', aldus Joël Voordewind, die de motie met steun van VVD, CDA en D66 indient. 'Daar wordt geen kwestie herdacht, maar een genocide.' Tot dusver hebben alleen Frankrijk, waar een grote Armeense gemeenschap woont, en oosters-orthodoxe landen als Servië en Rusland een afvaardiging gestuurd.  Dat de Tweede Kamer de volkerenmoord tijdens de Eerste Wereldoorlog gaat erkennen, is volgens de coalitie een belangrijk signaal naar de Armeniërs en de Armeense gemeenschap in Nederland. Voordewind: 'Het is een erkenning van het leed dat de Armeniërs is aangedaan en het kan ook een signaal zijn voor de toekomst. Dat mensen die dit doen er niet mee wegkomen.'  De erkenning komt op een moment dat de relatie tussen Nederland en Turkije op een dieptepunt verkeert. Sinds een conflict over een bezoek van Turkse ministers naar Nederland in maart vorig jaar, zijn over en weer de ambassadeurs teruggetrokken. De erkenning van de genocide die volgens de Turken niet heeft bestaan, zal de betrekkingen zeker niet bevorderen. Toen de Duitse Bondsdag eerder de Armeense genocide erkende, braken protesten uit en kwamen er felle reacties vanuit Ankara.  Het kan een van de redenen zijn waarom het kabinet nog niet wil overgaan tot expliciete erkenning. Voordewind van de ChristenUnie zegt zich daar wel voor te blijven inzetten.",politics
"Woensdag, 6 september 2017 om 10:28  Nederland stijgt acht plaatsen op de FIFA-ranking, zo heeft Voetbal International berekend. De nieuwe ranglijst komt donderdag 14 september naar buiten. Oranje laat de 36ste positie achter zich en neemt plaats op plek 28. Een goede positie op de wereldranglijst is van groot belang, wanneer de ploeg van bondscoach Dick Advocaat zich kwalificeert voor de play-offs voor het WK.  Na het missen van het EK in Frankrijk en de slechte resultaten in de WK-kwalificatie, maakte Nederland een vrije val op de wereldranglijst, met de 36ste plaats als absoluut dieptepunt. Na de nederlaag tegen Frankrijk (4-0) en de overwinning op Bulgarije (3-1) in de kwalificatiecampagne, gaat Nederland van 734 naar 819 punten. Daarmee passeert het landen als DR Congo, Egypte, Kameroen en Tunesië.  Een goede positie op de FIFA-ranking is belangrijk voor wanneer Oranje zich plaatst voor de play-offs. De wereldvoetbalbond geeft de vier hoogst geplaatste landen namelijk een beschermde status. Die landen treffen een ongeplaatst land, waardoor de kansen op kwalificatie hoger zijn. De play-offs zijn voor Nederland overigens nog wel ver weg. In twee wedstrijden moet Oranje drie punten en een slechter doelsaldo zien goed te maken op Zweden, de huidige nummer twee van de poule.  We hebben de afgelopen jaren echt belachelijke prestaties neergezet, en nu zijn we juist weer gestegen. Ik denk dat wij tussen de 20-30 zullen pendelen, tot we weer een toplichting hebben, of een topcoach.  Ik denk dat we nogsteeds niet zouden misstaan tussen de namen die nu de plaatsen van 10 tot 20 opmaken. Die ranking klopt echt voor geen ene meter. Niet meedoen wordt ook beloond in dit rare systeem. Dus een WK missen heeft geen invloed op de ranking. Een paar oefenwedstrijdjes tegen teams als Andorra en je staat weer in de top 20. Triest maar waar.  Heeft niets te maken met Blind. Ondanks de overwinningen tegen de twee Afrikaanse ploegen (Marokko en nog eentje) onder advocaat daalden we nog steeds. Oefenwedstrijden zijn super slecht voor de ranking helemaal tegen Afrikaanse landen omdat de multiplier daar 0.85 is.  Dat ze nog zo hoog staan verbaasd me. Het is duidelijk dat die ranking raar berekend wordt, 1x winst op Bulgarije en je schiet 8 plaatsen op, beetje vreemd.  Gezien het missen van het laatste toernooi en de vele verliespartijen, zou Nederland nog lager op de ranking moeten staan. Maar ja, feit dat Polen en Zwitserland boven Portugal staan op de ranking geeft ook wel aan dat er iets niet klopt.  Zwitserland staat boven Portugal in hun poule. En zij hebben ook geen punt laten liggen tot nu toe. Polen heeft een pak slaag gekregen van Denemarken (nr. 46), dus zij mochten wel een aantal plekken dalen!  Zwitserland staat bovenaan in de poule, maar dat is dan ook alles. Wat hebben ze nou gepresteerd de afgelopen jaren en toernooien? Portugal heeft aan elk toernooi meegedaan en heeft de laatste gewonnen, ik zou dus verwachten dat ze meer punten hebben/krijgen dan Zwitserland dat sporadisch meedoet aan toernooien en nooit erg ver komt.  Het stijgen en dalen heeft ook te maken met resultaten van de afgelopen jaren, die minder zwaar tellen of weg vallen.  Het systeem achter de ranking is naar mijn mening best prima. Alleen doen de meesten geen moeite om uberhaupt te kijken wat de gebruikte methode is, maar beredeneren dat het niet klopt omdat een land als Polen boven ons staat.  Feit is dat landen als Polen en Zwitserland gewoon hun wedstrijden winnen en bovenaan hun WK kwalificatiepoule staan. Polen met 6 gewonnen, 1 gelijk en 1 verloren. Zwitserland zelfs zonder puntverlies met 8 gewonnen wedstrijden, waaronder een 2-0 tegen Europees kampioen Portugal.  De ""fifa ranglijst"" is misschien wel de minst boeiende competitie in de wereld. Valt geen eer aan te behalen. Stel je voor dat we nu op 1 stonden. Moest ik dan blij zijn? Gewoon potten winnen. Staan we op de laatste plek van de ranglijst? Prima.  Nou niet helemaal denk ik, want er zitten wel degelijk gevolgen aan de klassering zoals er ook in het artikel wordt geschreven. Zouden we (hoopvol) ons toch nog kwalificeren voor de play offs voor de wk kwalificatie, dan is een hogere rank wel degelijk belngrijk. Portugal en Italie gaan waarschijnlijk ook de play offs in en die kan je door een hogere klassering dan ontlopen. Lijkt me niet geheel onbelangrijk.  Het is een reflectie van de prestaties van het landenteam. Als ze nummer 1 zouden staan dan moet je inderdaad blij zijn, want het betekent dat we zeker in het afgelopen jaar uitstekend hebben gepresteerd.  Als jij het prima vind als we laatste zouden staan, dan vind jij het dus prima dat het Nederlands elftal iedere wedstrijd flink op de broek krijgt.  Kan iemand mij overigens uitleggen waarom de Fifa en Uefa in 99 van de toernooien, competities en kwalificaties onderling resultaat als eerste telt en dan doelsaldo en het dan bij deze kwalificatie ineens om doelsaldo gaat.  Nederland gaat zich niet meer plaatsen voor het WK. Wie houden we voor de gek? Als Zweden wint van Luxemburg is het klaar. We gaan niet met 6-0 winnen van Zweden. Ik betwijfel als we überhaupt gaan winnen van Zweden. De 28e plek is precies de plek waar we horen te staan als je naar de materiaal kijkt. De rollen zijn nu omgedraaid met de Belgen. Vroeger stonden hun op de 28e plek en wij in de top 10 nu is het andersom!  Natuurlijk hadden wij Belgen liever een finale of halve finale gespeeld op het laatste EK en WK, dan kon die eerste plaats op de ranking ons gestolen worden. Maar nutteloos is die lijst niet, het is gewoon een weergave van het vormpeil over de laatste jaren, waarbij recente resultaten en belangrijke matchen wat zwaarder doorwegen. Dit systeem is nu eenmaal nodig voor lotingen. Vandaag zijn we terug 4 plaatsen gestegen in de top-10 waardoor we in aanmerking komen als reekshoofd volgende zomer.  Nederland stijgt acht plaatsen op de FIFA-ranking, zo heeft Voetbal International berekend. De nieuwe ranglijst komt donderdag 14 september naar buiten. Oranje laat de 36ste positie achter zich en neemt plaats...Lees verder",entertainment
"Brief van domineeKRUININGEN - De familie Jansen wil in de Kruiningse kerkrel de onderste steen boven krijgen. De familie (de broers Henk en Lau en diens dochter) stapt daarom opnieuw naar de rechtbank in Middelburg. Inzet: het verkrijgen van achtergehouden documenten en het stoppen van de 'lasterlijke leugens' van dominee Gerrit Bredeweg over het vermeende misbruik van oud-diaken Henk Jansen met zijn nicht.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Voor het kort geding van volgende week dinsdag zijn de kerkenraad als geheel en alle zeven individuele ambtsdragers gedagvaard. De onverwachte beslissing van Bredeweg om op te stappen stelt de zaak in een ander daglicht, zegt Arjan Klaassen, advocaat van de familie Jansen. ,,We wachten de beslissing van de classis Goes af. Als zij het bestuur over de Gereformeerde Gemeente in Kruiningen overnemen, kan het zijn dat alle documenten van de kerkenraad vrijkomen. In dat geval kunnen we eventueel het kort geding aanhouden, zodat het op later datum kan worden voortgezet. Dat is aan mijn cliënten.""  Quote  Ook nu hij geen lid meer is van de Gereformeerde Gemeente moet Bredeweg stoppen met het verspreiden van laster  Advocaat Arjan Klaassen  Klaassen benadrukt dat de datum van het kort geding losstaat van de kerkscheuring die zich maandag voltrok in Kruiningen. ,,Op verzoek van de onderzoekscommissie van de classis hebben we in augustus besloten de zaak uit te stellen. De classis heeft bij herhaling om documenten moeten vragen die ze telkens niet kregen."" Om die reden heeft Klaassen medio oktober de rechtbank gevraagd de zaak weer te agenderen.  Behalve Bredeweg hebben ook één ouderling en één diaken hun functie binnen de Gereformeerde Gemeente in Kruiningen neergelegd. Als het kort geding doorgaat, wil Klaassen hen nog steeds dagvaarden. ,,Ze bezitten de brieven, e-mails en notulen, waarvan de rechter bij kort geding in mei heeft bevolen dat ze moesten worden vrijgegeven. Daarnaast zijn er in de tussentijd meer documenten over de zaak van Henk Jansen bijgekomen, in totaal willen we inzicht in zo'n dertig stukken.""  Klaassen wijst erop dat de rechter in mei oordeelde dat de kerkenraad uitspraken over het vermeende misbruik diende te staken. ,,Dat heeft Bredeweg niet gedaan. Ook nu hij geen lid meer is van de Gereformeerde Gemeente moet hij stoppen met het verspreiden van laster."" De familie Jansen eist dat de rechtbank een dwangsom oplegt wanneer Bredeweg dit nalaat. ,,Dat hebben we in het vorige kort geding niet geëist. We waren blijkbaar te goed van vertrouwen om er vanuit te gaan dat men zich aan het vonnis zou houden.""  Quote  De Heere heeft wonderlijk wegen geopend zodat we uit Zijn hand een plaats ontvingen waar we samen mogen komen  Gerrit Bredeweg  De classis Goes wil voorlopig niet reageren op de scheuring van de Gereformeerde Gemeente in Kruiningen en de beschuldigingen die Bredeweg in de brief aan de leden in Kruiningen uitte. ,,Eerst moet de kerkenraad van Kruiningen de gelegenheid krijgen de gemeente van informatie te voorzien"", laat scriba Piet van Vijven weten. Na de classisvergadering van aanstaande woensdag volgt volgens hem wellicht een persbericht van het moderamen (bestuur) van de classis.  Ondertussen gaat Gerrit Bredeweg onverwijld door met de opbouw van zijn 'Vrije Gereformeerde Gemeente'. In een brief aan de leden valt te lezen dat hij elke zondag in het dorpshuis diensten om 10.00 en 17.00 uur wil houden. ,,De Heere heeft wonderlijk wegen geopend zodat we uit Zijn hand een plaats ontvingen waar we samen mogen komen"", aldus Bredeweg. Hij hoopt daar een 'geordend kerkelijk leven' te kunnen leiden, waarbij ook sacramenten zoals de doop en het heilig avondmaal worden gehouden. Ook is Bredeweg van plan de catechisaties, het doordeweekse onderwijs aan kinderen, voort te zetten.  Grote vraag is hoeveel gemeenteleden overstappen naar de nieuwe kerk van Bredeweg. Schattingen in Kruiningen lopen uiteen van zo'n honderd tot driehonderd leden. De Gereformeerde Gemeente in Kruiningen telde aan het begin van dit jaar 1169 leden, van wie de helft doopleden.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"De gevolgen van de orkaan Harvey, die al dagen het zuidoosten van Texas teistert, worden zelfs gevoeld in Nederland. Vijftig medewerkers van de Rotterdamse calamiteitenbestrijder Belfor zijn donderdag halsoverkop op het vliegtuig naar de Verenigde Staten gestapt. Daarmee is het bedrijf een derde van zijn personeel voor lange tijd kwijt. 'De verwachting is dat ze zeker drie, vier weken zullen wegblijven', zegt manager marketing & sales Patrick Neeleman.  Door:Peter van Ammelrooy1 september 2017, 10:00  De bewoners en bedrijven in Texas zullen nog lang last hebben van de gevolgen van de overstromingen die huizen, kantoren en fabrieksgebouwen onder water hebben gezet, zo is de inschatting van experts. 'Mensen denken vaak dat een brand de meeste schade aanricht', aldus Neeleman. 'Maar roet laat zich relatief gemakkelijk verwijderen. Water trekt in de muren. Het kan weken duren voordat een ondergelopen woning weer droog is.'  Echt herstel laat nog langer op zich wachten, denkt Rob van Hees, hoogleraar erfgoed & technologie aan de faculteit bouwkunde van de TU Delft. Hij denkt eerder in termen van maanden tot een jaar voordat er weer nieuwe verf of een stuclaag op de muren kan. 'Dat is afhankelijk van een aantal factoren, zoals de gebruikte bouwmaterialen, of het huis is overstroomd door zoet of zout water en het aantal dagen dat de boel onder water staat.'  Het kan weken duren voordat een ondergelopen woning weer droog is  In het zuidoosten van de Verenigde Staten bestaan de huizen voor een groot deel uit hout, omdat daarmee goedkoper kan worden gebouwd. Hout is kwetsbaarder dan steen, omdat het onder invloed van water uitzet en krimpt als het weer droogt. 'Hout droogt relatief snel als een huis niet al te lang onder water staat', zegt Van Hees. 'Maar de houten skeletbouw wordt in de VS meestal afgewerkt met platen van gipskarton. Karton schiet minder goed op met water. Die platen zul je dus moeten vervangen. Ook omdat er water in en achter de afwerklaag gaat zitten.'  Op natte muren gaat schimmel groeien. Vaak wordt gedacht dat schimmel de muren opvreet, maar dat klopt niet. Maar schimmel en zeker schimmelsporen zijn niet echt bevorderlijk voor de gezondheid. Vooral bij mensen die al last hebben van de luchtwegen kunnen die klachten verergeren.  Bij een overstroming door zout water treden er nog andere effecten op. Van Hees: 'Zouten in een muur trekken water uit de lucht aan. Dat zie je dan aan vochtplekken op de muur. Zouten kunnen bij opdrogen ook kristalliseren. Zoutkristallen in muren drukken het pleisterwerk stuk.'  We proberen altijd binnen een uur, twee uur voor de deur te staan met een waterpomp en ontvochtigers  Hoe snel door water aangetaste muren hersteld kunnen worden is ook afhankelijk van de vervuilingsgraad van het water dat de woning is ingelopen, zegt Marianne Amahorseya van Polygon, specialist in het drogen van ondergelopen huizen en bedrijfspanden. 'Als het water vuil is heb je meer kans op schimmel en nare geuren.' Volgens Amahorseya is onder elke omstandigheid snel ingrijpen het beste. 'We proberen altijd binnen een uur, twee uur voor de deur te staan met een waterpomp en ontvochtigers.'  Ervaringen met wateroverlast waarbij het water tot aan de dakrand staat, heeft Nederland nauwelijks. De laatste grote overstromingen dateren van 1995, toen het Geuldal in Limburg onderliep en een kwart miljoen mensen uit het Gelderse rivierengebied geëvacueerd moest worden vanwege de gevaarlijk hoge waterstand van de Rijn, Maas en Waal.  Toch neemt in Nederland het aantal meldingen van wateroverlast toe. Dat is het gevolg van de klimaatverandering, zeggen weerkundigen. De opwarming van de aarde leidt onder meer tot extremere regenval. Belfor-manager Neelemans: 'Toen Limburg vorig jaar met extreem zware buien kampte kregen we in een week tijd meer opdrachten dan normaal in een heel jaar.'",entertainment
"Een politicus uit Zeeland is de overlast van loslopende katten zat en pleit voor het verplicht binnenhouden van de dieren, of anders moeten ze aan de lijn. Ook vanuit politiek Tilburg kwam eerder een soortgelijk idee: de voorman van Lijst Smolders wilde zelfs boetes invoeren voor loslopende katten. Invoeren of niet?  Ja  Nee  Het optreden van de Tilburgse rapper Boef op Eurosonic Noorderslag in Groningen later deze maand gaat gewoon door. De recente vrouwonvriendelijke uitspraken van de rapper zijn voor de organisatie geen reden het optreden te schrappen. Wel komt er een extra debat over 'gedragingen in de muziek'.",politics
"Vrijdag, 24 november 2017 om 09:36  Vrijdagavond neemt koploper NEC het in de Jupiler League op tegen nummer twee Jong Ajax. De Nijmegenaren staan vier punten voor op de mannen van Michael Reiziger en Wojciech Golla heeft als doel gesteld dat gat niet te laten verkleinen. De verdediger staat bij de wedstrijd tegen de Amsterdammers waarschijnlijk tegenover Mateo Cassierra.  Cassierra kwam vorig jaar zomer voor 5,5 miljoen euro over van Deportivo Cali, maar heeft tot op heden niet weten te imponeren in Amsterdam. Ook Golla heeft weinig ontzag voor de twintigjarige Colombiaan. ""Ik ben voor niemand bang. Ik heb het in de Eredivisie al opgenomen tegen topspelers"", zegt de Pool in gesprek met de Gelderlander. ""Cassierra is snel, heeft een goed schot en is één tegen één sterk. Maar hij schiet bijna altijd met rechts. We moeten goed druk zetten, niet alleen op Cassierra.""  Er luidt kritiek op de aanwezigheid van beloftenteams in de Jupiler League, maar Golla vindt het niet erg dat die ploegen meedoen in de competitie. ""De jongteams hebben kwaliteiten, waardoor de competitie sterker is. Het is vreemd dat ze niet kunnen promoveren, maar dat is niet ons probleem. Wij willen de voorsprong verder uitbreiden en kampioen worden.""  Een Robben schiet ook bijna alleen met links, maar dat lukt hem ook erg vaak  Toch vreemd dat Cassiera eigenlijk geen kans krijgt in Ajax 1. Laat het toch regelmatig zien bij jong Ajax en speelt daar gewoon goed. Ze hadden hem dan beter kunnen verhuren aan een ED club, want hij is uitgeleerd bij jong en daar te goed voor naar mijn mening.  Zolang je Dolberg en Huntelaar ter beschikking hebt is het niet nodig nog een extra spits erbij te halen. Volgend jaar is er sowieso 1 weg en misschien wel beide, dan mag Cassiera het laten zien. Ook niks mis mee hoor, is dan pas 21 en heeft dan nog drie jaar contract.  Huntelaar heeft niet het eeuwige voetballeven en nadert zijn voetbalpensioen.  Cassierra had vorig seizoen nog het fysiek van een doorgeschoten puber en begint nu pas te volgroeien. Hij is ook zeker nog niet uitgeleerd bij Jong Ajax, hij scoort geregeld maar zit mometeel gewoon op zijn plek in de Jupiler League.  Waarom zou je hem verhuren aan een team dat of middenmoter of degradatiekandidaat is in de Eredivisie, terwijl hij zich momenteel steeds beter thuisvoelt in A'dam en het driespitsensysteem, zoals gehanteerd wordt door Ajax?  Als hij zo door gaat, komt zijn tijd vanzelf als opvolger van Huntelaar in de selectie. En wie weet verkast Dolberg nog deze of volgende zomer. Dan heb je met Cassierra al een spits achter de hand. Lekker bij Ajax houden voorlopig, die jongen. Heeft nog lang niet zijn plafond bereikt.  Beetje een onbenul die Golla. Natuurlijk is het niet raar dat de jong teams niet kunnen promoveren, dat zou competitie vervalsing natuurlijk enorm in de hand werken. Dat meespelen is op zich niet zo'n probleem als ze aan dezelfde regels zouden moeten voldoen als alle ander JL clubs. Een vaste selectie die alleen in de transferperiode aangepast kan worden. Zo gaat het in Spanje ook en daar gaat het prima. In Nederland is het natuurlijk absurd dat de ene week tegen een veredeld jeugdteam speelt en de volgende tegenstander een week later tegen een team wat voornamelijk bestaat uit spelers die regelmatig in het eerste spelen. Cassierra heeft nog niet gebracht wat men ervan had verwacht, maar niet elke aankoop is natuurlijk een succes.  Die regel kan je alleen invoeren als je de beloftecompetitie af schaft. En dan op alle jong teams van toepassing laten zijn. Anders is het competitievervalsing in de eredivisie, waar de ene club dan wel zijn spelers wedstrijdritme kan geven na een blessure en de andere niet.  Het herstel van spelers van eredivisie teams lijkt me niet het probleem van de Jl clubs? Jong elftallen van eredivisie clubs zijn niet verplicht om in de JL te spelen ze hadden gewoon in de beloftecompetitie kunnen blijven spelen.....  Als die jong elftallen daar voor hadden gekozen, was er niet eens meer een Jupiler League geweest. Dat besef leeft toch erg weinig bij de supporters van de jupiler clubs.  En jij had het over nu de spelregels wijzigen, terwijl de jong elftallen er al zijn. Als ik Ajax en PSV was zou ik inderdaad dan gelijk mijn team terugtrekken uit de Jupiler League, waarna FOX ook onmiddelijk zijn steun zal intrekken. Een nieuwe sponsor vinden zal dan ook niet meevallen, ik gok op een failliete competitie.  Want waarom was er geen jl meer geweest ? Zijn er mensen die nu fox hebben om dat de Jong elftallen in de jl spelen ? Ik ken ze niet. Trekken ze dan zoveel wedstrijden ? Nee. De graafschap trekt in 2 wedstrijden bijna net zoveel supporters als heel jong Ajax in een heel seizoen. Ik ben juist van mening dat het voetbal in de ED er slechter van wordt. Vroeger verhuurde oa Ajax de betere spelers aan clubs in de ED. Nu kopen ze een oa spits van 5.5 miljoen en een buitenspeler van 2 miljoen om in de jl te spelen. Ook een frenkie de Jong was misschien al lang een keer uitgeleend om ervaring op te doen in de ED. Deze constructie helpt het Nederlands voetbal niet.  @janssen. Heel simpel zonder de jeugdteams waren de uitzendrechten van de Jupiler niet verkocht, dat houdt dus in geen tv gelden. Gewoon 0 dan he. Dan was het heel snel einde oefening geweest met de helft van de clubs en dus de competitie. Daarnaast verhuurt Ajax nauwelijks spelers omdat het gezeik op levert, wel of niet spelen hebben ze geen invloed op. Zie Frankie, die is eerst terug verhuurt en Willem 2 en maakte echt 0 minuten. Die hebben ze opgehaald in de winterstop en zijn wedstrijdjes laten spelen in de jl. Talenten huren van Ajax is gewoon een gepasseerd station. Spelers waar ze geen vertrouwen meer in hebben zijn opties voor verhuur, maar niet als je op kunstgras balt.  @ schuumkes, Uiteraard is dat een vreemde situatie maar het zou nog vreemder zijn als Ajax Psv en AZ bijvoorbeeld met twee teams in de eredivisie zouden spelen. Dat is natuurlijk vragen om competitie vervalsing.  Dan zou geen enkel eredivisie team nog meedoen met de Jong elftallen. De regels zijn nu prima, Jong Ajax speelt nagenoeg iedere wedstrijd met hetzelfde team dus het is echt een non issue. Ze leveren veel meer op dan het kost voor de JL teams (drie extra thuiswedstrijden waar er veel uit kaart verkoop wordt gehaald en meer tv gelden want het was een eis voor fox die daarom meer betaalde dan een tv zender die het niet als eis had) er is ook geen club meer failliet gegaan sinds deze teams meedoen. Ook de volgende tv deal zal hier meer door waard zijn omdat er meer kijkers zijn.  Ik vraag me af of die regels wel zo goed zijn op het moment. Ik kan me voorstellen dat je als JL club niet blij wordt als je concurrent een week eerder tegen een ""veredeld' jeugdteam heeft gespeeld en jijzelf een week later tegen een aantal van ""blessure terugkerende"" eredivisie spelers moet spelen. ik heb niet het idee dat de JL clubs echt positief staan tegenover het laten meedoen van Jong elftallen ondanks dat het misschien wat meer opbrengt. Wat in de toekomst niet ondenkbaar is is dat de JL voor 50 uit ""jong"" elftallen van eredivisie clubs bestaat wat dus betekend dat er ook flink wat clubs richting de tweede divisie degraderen, weet niet of dat zo'n fris en fruitig vooruitzicht is voor clubs als Emmen Dordrecht en Rkc? Wat zijn de regels als bijvoorbeeld Sparta degradeert en jong Sparta ook in de JL beland?  50% zal nooit gebeuren. Wanneer Sparta II bijvoorbeeld in de Jupiler League speelt, en Sparta I uit de eredivisie degradeert, dan degradeert het tweede elftal ook. Overigens hebben tweede elftallen weinig toegevoegde waarde op Ajax II en PSV II na. Vorig seizoen was er enorme weerstand in het amateurvoetbal en de verwachting dat tweede elftallen kampioen zouden worden... er degradeerden al 3 uit de Tweede Divisie en 2 uit de Derde Divisie.  Wat natuurlijk weer de nodige wrevel bij de clubs uit de tweede divisie veroorzaakt. Stel jong Sparta doet het goed in de JL en eindigt derde, Sparta 1 draait een drama seizoen en degradeert dan degradeert jong Sparta dus automatisch ook? Een team wat in de top van de JL acteert wordt op z'n sloffen kampioen in de tweede divisie maar kan niet promoveren omdat Sparta 1 in de JL speelt. Fijn zo'n duidelijk promotie degradatie systeem. Het wordt mij steeds duidelijker waarom het merendeel van de JL en amateur clubs deze zogenaamde voetbal piramide verafschuwen.  @ Bvveendam, 50% Is misschien wat overdreven maar het is niet ondenkbaar dat er binnen een jaar of 10 veel meer eredivisie clubs hun jong team serieuzer gaan nemen en richting JL gaan. Ik sluit niet uit als het voor eredivisie clubs echt zo'n meerwaarde is dat AZ Twente ( indien er weer geld is) Utrecht Feyenoord Heerenveen en Vitesse het allemaal wat serieuzer gaan nemen en in 1x door promoveren naar de JL, wie gaat dat tegenhouden?  Wel een speler die te goed is voor de JL vind ik, die Golla. Cassierra trouwens ook, dat is wel een speler met een neusje voor de goal. Ajax zou hem eigenlijk moeten verhuren aan een club uit het rechterrijtje.  NEC heeft geluk dat de wedstrijd op vrijdag is in plaats van maandag. Nu gaan ze winnen op maandag hadden ze verloren. Dan hadden namelijk speler die niet of weinig minuten bij 1 mee hadden gedaan gespeeld, nu gebeurt dat niet met het ook op de wedstrijd van zondag.",entertainment
"Zondag, 2 juli 2017 om 17:47  Wilfried Bony kende de afgelopen tijd veel blessureleed. De aanvaller van Manchester City, die afgelopen jaar werd verhuurd aan Stoke City, gelooft dat hij komend seizoen een basisplaats kan afdwingen bij trainer Josep Guardiola. Met name het feit dat de Ivoriaan momenteel pijnvrij is, geeft volgens hem de doorslag.  “Toen ik bij City zat, ben ik nooit een maand blessurevrij geweest”, vertelt Bony in gesprek met the Sun. “Er was altijd wel iets. Ik ben nooit zo ernstig geblesseerd geweest sinds ik voetbal. Nooit. Het was heel slecht. Het was eerst malaria, daarom dat ik in het voorseizoen niet mee ging naar Indonesië. Ik trainde eerst in Marbella met mijn personal trainer.”  “Toen ik weer fit was en de ploeg terugkeerde, gingen we naar Duitsland om te spelen tegen VfB Stuttgart”, vervolgt de ex-speler van onder meer Vitesse en Swansea City. “En daar brak ik mijn vinger. Ik weigerde een operatie omdat de competitie over twee weken begon. Dus ik heb het hele seizoen met die vinger gespeeld. Mijn lichaam had veel pijn dat seizoen. En er was ook de hamstring bij Juventus, tegen Barcelona had ik een gebroken voet... Dat is voetbal, er zijn hoogte- en dieptepunten en ik geloof dat ik de slechte tijden nu achter de rug heb.”  Iheanacho gaat hoogstwaarschijnlijk vertrekken, maar je hebt wel gelijk verder. Derde spits in de rangorde en past verder ook niet bij Guardiola als speler. Het is wel een handige speler om in de selectie te bezitten maar ik hoop dat hij z'n geluk ergens anders beproefd in de Premier League, te goed om te banken.  Deze berichtgeving klopt niet helemaal. Want zijn zaakwaarnemer heeft openlijk gezegd dat Bony het liefst 2 jaar bij City blijft. Niet omdat hij wil vechten voor een basisplaats. Maar omdat er geen club is die aan zijn huidige salaris bij City wil voldoen. Waardoor hij dus liever 2 jaar op de bank blijft zitten. Dan dat ie gaat inleveren. Wat opzich ook wel bij het luie lakse imago van Bony past. Dat liet hij bij Man City al zien. En Stoke City was ook al helemaal klaar met hem vanwege en gebrek aan inzet.  Ik heb inderdaad al vaker voorbij horen komen dat Bony vooral voor het geld voetbalt. Aan de ene kant wel te begrijpen, want in zijn jeugd had hij het waarschijnlijk niet breed, maar aan de andere kant: wel jammer dat Bony vooral een 'broodvoetballer' is, want als je hem het vertrouwen geeft en hijzelf ook gewoon goede keuzes maakt, dan is het echt een prima spits.  Ook in zijn tijd bij Vitesse kan ik me nog herinneren dat hij regelmatig aangaf het liefst zoveel mogelijk geld te willen verdienen. Ik kan me nog herinneren dat hij bij Vitesse enorm teleurgesteld en boos was, omdat een transfer van hem van Vitesse naar Rusland (volgens mij Cska Moskou) niet doorging en daar kon hij 'n stuk meer verdienen als bij Vitesse.  Later vertrok hij naar Swansea City en daar heeft hij anderhalf jaar lang goed gepresteerd en destijds hadden zowel Manchester City als Chelsea interesse in hem, maar volgens mij gaf de zaakwaarnemer van Bony toen ook aan dat Bony naar de club wilde, waar hij het meeste kon verdienen en toen hij het afgelopen seizoen op huurbasis bij Stoke City speelde, had hij volgens mij ook een speciale clausule in z'n huurcontract, dat hij Stoke kon verlaten als er een club uit China hem wilde hebben.  Ik zou hem niet per se als lui omschrijven. Hij heeft nooit onder stoelen of banken geschoven dat hij voetbalt voor het geld (hij onderhoudt zijn hele familie in Ivoorkust ermee). Het geld is voor hem belangrijker dan aan voetballen toekomen omdat hij het voetbal voornamelijk als zijn werk ziet. Als een middel om zijn familie te kunnen onderhouden.  Nou Brands waar wacht je op haal Bony naar PSV, zal niet meer dan 10m kosten moet te doen zijn met zo creatieve deal, als bij Lozano zie hem niet meer spelen bij City bij ons zal die 30 goals in de competitie maken.  Wilfried Bony kende de afgelopen tijd veel blessureleed. De aanvaller van Manchester City, die afgelopen jaar werd verhuurd aan Stoke City, gelooft dat hij komend seizoen een basisplaats kan afdwingen bij...Lees verder",entertainment
"Sinds 2013 stijgen de gemiddelde huizenprijzen en het aantal verkochte huizen jaarlijks flink. Maar of dat een goede ontwikkeling is, hangt maar net af van aan wie je dat vraagt. Hoe kan dat? Moeten we vrezen voor een nieuwe zeepbel? In dit vragenstuk hebben we alles wat je wilt weten over de koopwoningmarkt op een rijtje gezet.  Sam de Voogt  11 oktober 2017 om 21:59  Bouwvakkers werken aan een uitbouw van een jarentwintigwoning in Nijmegen. Foto Frank MUller / HH  Twee situaties. In de eerste kan een starter geen huis kopen in de stad waar hij of zij werkt omdat de huizenprijzen te hard stijgen. Bij elke bezichtiging staan er tientallen kijkers in de rij en vaak is het huis al binnen een paar dagen verkocht. In de tweede situatie komt een gezin niet van hun inmiddels te kleine huis af, dat al een jaar te koop staat. De kans is groot dat het huis voor minder dan de vraagprijs én minder dan de hypotheek van het gezin wordt verkocht, als het al zover komt.  Het zijn zomaar twee voorbeelden die zich momenteel tegelijkertijd afspelen op de Nederlandse koopwoningmarkt. Sinds 2013 stijgen de gemiddelde huizenprijzen en het aantal verkochte huizen jaarlijks flink, maar of dat een goede ontwikkeling is, hangt maar net af van aan wie je dat vraagt. Hoe kan dat? Is daar wat aan te doen? En moeten we vrezen voor een nieuwe zeepbel? In dit vragenstuk hebben we alles wat je wilt weten over de koopwoningmarkt op een rijtje gezet.  Wanneer we in berichtgeving over de woningmarkt spreken, hebben we het over alle handel – koop en verkoop, huur en verhuur – met de voorraad aan Nederlandse huizen. Het gaat dus niet om het aantal huizen in Nederland – dat is de woningvoorraad. De laatste jaarcijfers die we hebben gaan over 2016 en komen van het Kadaster. Vorig jaar zijn er ruim 214.000 woningen verkocht. Het aantal transacties is na een daling van zeven jaar op rij (2007-2013) sinds 2013 op jaarbasis weer aan het stijgen.  Cijfers over de huizenmarkt worden ook elk kwartaal gepubliceerd. De nieuwste cijfers over het derde kwartaal komen van de Nederlandse Vereniging van Makelaars en Taxateurs. De makelaars die bij de NVM zijn aangesloten verkopen ongeveer 75 procent van alle koophuizen in Nederland. Hun cijfers laten zien dat de groei van aantal transacties op kwartaalbasis stagneert, vooral omdat het aanbod opdroogt. Zo werden er in de maanden juli, augustus en september 40.973 woningen, slechts 78 woningen meer dan in het derde kwartaal vorig jaar.  Nederlandse koopwoningen zijn nog nooit zo duur geweest. De gemiddelde verkoopprijs bereikte in het derde kwartaal van 2017 een recordhoogte van 264.000 euro. Het aantal dagen dat een huis te koop staat, de verkooptijd, daalt juist al een tijdje: in het derde kwartaal vorig jaar was dat nog 79 dagen, dit jaar was het in de maanden april tot juni 54 dagen.  Op onderstaande kaart zie je de gemiddelde prijsontwikkeling van koopwoningen in het tweede kwartaal van 2017 ten opzichte van het tweede kwartaal van 2008. Klik op een gemeente voor meer informatie.  Als we kijken naar de woningvoorraad kende ons land volgens cijfers van het Centraal Bureau voor de Statistiek (CBS) eind 2016 ruim 7,6 miljoen woningen, ruim 200.000 meer dan vijf jaar terug. Volgens de Nederlandse Vereniging van Makelaars en Taxateurs (NVM), waarvan de leden zo’n 75 procent van alle woningen in Nederland verhandelen, zijn er het afgelopen jaar (derde en vierde kwartaal van 2016, plus de eerste twee van 2017) bij elkaar ruim 33.000 nieuwbouwwoningen te koop gezet, een record sinds de NVM in 2013 gegevens is gaan bijhouden over nieuwbouw.  Het aantal koopwoningen overstijgt het aantal huurwoningen: bijna 4,3 miljoen huizen worden bewoond door de eigenaren van het huis. Van de andere huizen zijn er 3,2 miljoen bestemd voor huur. Het merendeel is van de corporaties, zo’n 2,2 miljoen, en ongeveer een miljoen panden worden door andere bedrijven, particulieren of institutionele beleggers, zoals pensioenfondsen en verzekeringsmaatschappijen maar ook beleggers en beursbedrijven, verhuurd. Van zo’n honderdduizend huizen is onbekend wie de eigenaar is of wat de bestemming van het huis is.  Dat er in Nederland 7,6 miljoen huizen staan, betekent niet dat ze allemaal bewoond worden. Eind 2016 stonden er volgens het CBS ongeveer 365.000 woningen in Nederland leeg of te koop. Het aantal leegstaande huizen daalt al jaren: in 2012 ging het nog om 411.000 leegstaande huizen. En dat getal betreft niet enkel koopwoningen, dat zijn er veel minder. De NVM meldde in juli dat er voor het eerst in dertien jaar minder dan 100.000 woningen te koop werden aangeboden.  De Nederlandse woningmarkt is een belangrijke factor voor de Nederlandse economie. De totale Nederlandse hypotheekschuld is 650 miljard euro, aldus De Nederlandsche Bank (DNB). Dat is zo’n 175 miljard meer dan de Nederlandse staatsschuld, en zo’n 84 procent van het bruto binnenlands product (bbp). Het is dan ook niet verwonderlijk dat woningtransacties een effect hebben op de groei (of krimp) van de Nederlandse economie.  Er zijn twee zichtbare effecten van de huizenmarkt op het bbp-groeicijfer, wat je kunt zien als de belangrijkste graadmeter voor de groei van de economie. Het eerste zit in de woninginvesteringen: hoe meer huizen er worden verhandeld, hoe meer geld er wordt gestoken in het verbouwen van huizen. Cijfers van het Centraal Planbureau (CPB) laten zien dat die investeringen in zowel het jaar 2015 als 2016 0,6 procentpunt bbp-groei opleverden. Voor dit jaar is de prognose een bijdrage van 0,45 procentpunt groei.  Het andere effect van de huizenmarkt op het bbp is via consumptie. Nieuwe huizen behoeven een nieuwe inrichting, en daar geven mensen extra geld aan uit. Maar ook mensen die niet verhuizen geven meer geld uit wanneer hun huis meer waard wordt. Ze voelen zich rijker en spenderen daarom meer geld. Een CPB-model dat het effect van stijgende huizenprijzen via de consumptie op het bbp berekent, voorziet in een schatting: geen extra bbp-groei in 2015, en in de jaren erna respectievelijk 0,1 en 0,2 procentpunt.  Ook DNB heeft een eigen model waarin woninginvesteringen en consumptie zijn meegenomen. Stijgende huizenprijzen leveren volgens dat model gemiddeld 0,5 procentpunt extra bbp-groei per jaar op. Samengevat kun je dus zeggen dat de huizenmarkt een effect op de Nederlandse economie heeft van ongeveer 0,5 à 0,7 procentpunt extra groei van het bbp per jaar.  Kort gezegd: nee. Dat is althans de analyse van makelaarsvereniging NVM, die elk kwartaal cijfers de woningmarkt publiceert. Eigenlijk zijn er drie niveaus te onderscheiden, elk met een eigen balans van vraag en aanbod van huizen.  In de Randstad en de steden Groningen en Eindhoven is er sprake van krapte: mensen die op zoek zijn, kunnen gemiddeld kiezen uit vijf huizen of minder. Hier is het aantal transacties het afgelopen jaar gedaald doordat er een tekort is aan nieuw aanbod van koopwoningen. Diezelfde krapte zorgt voor een flinke stijging van de huizenprijzen in deze gebieden. De prijzen liggen in vergelijking met 2008, nog voor de financiële crisis uitbrak, 10 procent hoger.  Wat je leest of wat je hoort over de huizenmarkt gaat vaak over deze regio’s van krapte. Dat komt deels door de extreme situaties die er zich voordoen, zoals de gekte in Amsterdam, maar ook simpelweg doordat bijna de helft van alle transacties op de woningmarkt zich in deze regio’s afspeelt. Daarmee bepaalt de krapte het beeld van de huizenmarkt. Doordat het aanbod van koopwoningen in die krappe markt almaar afneemt, breidt deze markt zich uit naar andere regio’s, zoals randgemeentes van steden in de Randstad.  De andere twee niveaus op de huizenmarkt zijn er zeker. Je hoort alleen veel minder over de evenwichtige en de ruime woningmarkt. De evenwichtige markt, die je vindt in de regio’s van grote provinciesteden als Arnhem en Breda, biedt huizenjagers de keuze uit vijf tot tien huizen. Ook hier neemt het te koop staande aanbod af – in het afgelopen jaar met 33 procent – maar de huizenprijzen liggen nog altijd 4 procent onder het niveau van 2008.  De ruime woningmarkt vind je in bijvoorbeeld Oost-Groningen en Noord-Limburg. Wie hier een huis zoekt kan meestal kiezen uit meer dan tien huizen, ondanks dat het aanbod het afgelopen jaar daalde met 25 procent.  Amsterdam spant de kroon wat betreft de krapte op de huizenmarkt. Zo berekende technologiebedrijf Calcasa dat daar in de maanden april tot juni van dit jaar liefst 79 procent van de woningen werd verkocht voor een bedrag dat boven de vraagprijs lag. Anderhalf jaar geleden lag dat percentage nog op 40 procent. Landelijk werd in hetzelfde kwartaal ruim een op de vier huizen (28 procent) voor een bedrag boven de vraagprijs verkocht. De gemiddelde verkoopprijs van Amsterdamse woningen steeg in vier jaar tijd van 230.000 naar 360.000 euro, meer dan een ton boven het landelijk gemiddelde van 258.000 euro.  Over de hoofdstad zijn nog veel meer extreme cijfers te melden. De vraag is er zo groot en het aanbod zo klein dat het aantal transacties de afgelopen vier kwartalen afnam – er waren simpelweg niet genoeg huizen om aan de toenemende vraag te voldoen. Woningen zijn er gemiddeld binnen 28 dagen verkocht. Binnen de Amsterdamse ringweg A10 is een huis voor 150.000 euro eigenlijk niet meer te vinden, zo liet de NVM in augustus nog weten.  Of het per se goed gaat met de koopwoningmarkt, dat ligt er maar net aan hoe je het bekijkt. Maar het staat buiten kijf dat de huizenprijzen en het aantal transacties landelijk gezien stijgen. Dat is te danken aan een heleboel factoren. Allereerst gaat het goed met de economie, en dus stijgen de inkomens en hebben we met zijn allen meer te besteden. Zie het reële beschikbare inkomen van Nederlandse huishoudens, dat volgens het CBS in het tweede kwartaal van 2017 is gestegen met 2,1 procent ten opzichte van een jaar eerder. Maar de belangrijkste aanjager van de huizenmarkt is de toenemende krapte van het aanbod en de almaar groeiende vraag.  De afgelopen jaren is de Nederlandse bevolking hard gegroeid, harder dan bijvoorbeeld CBS-modellen voorspelden. Nederlanders worden ouder dan ooit, en terwijl het aantal geboorten in Nederland al jaren gestaag afneemt, neemt het aantal immigranten (zowel vluchtelingen als arbeidsmigranten) zo sterk toe dat de bevolking per saldo groeit. En er is nog een cijfer dat je in deze kwestie moet meenemen: het aantal Nederlandse huishoudens. Het gemiddelde huishouden is sinds 1995 kleiner geworden. Dat betekent dat er meer kleinere huishoudens bij zijn gekomen, die allemaal ook een plek om te wonen nodig hebben.  Maar er is meer aan de hand. Zo zorgt de lage hypotheekrente ervoor dat een huis kopen op dit moment bijzonder aantrekkelijk is. Omdat je minder rente hoeft te betalen over je aankoopbedrag, kun je een hoger bedrag aan je huis uitgeven. Je krijgt, kort gezegd, meer waar voor je geld. In combinatie met de hypotheekrenteaftrek – puur een stimulans om een huis te kopen – is door de lage rente kopen in sommige gevallen zelfs goedkoper dan huren. Veel Nederlanders zien deze periode dan ook als een geschikt moment om te kopen, wat weer voor extra vraag op de huizenmarkt zorgt.  Daarbij komt het steeds vaker voorkomende verschijnsel van particuliere beleggers die huizen kopen om weer te verhuren. Dat is een uiteenlopende groep mensen: het kunnen doorstromers zijn die hun eerste huis aanhouden, mensen die hun pensioengeld willen investeren of ouders die een huis voor hun kinderen kopen. „Ze profiteren van een combinatie van de lage kosten van financiering en huren die wel hoog blijven vanwege de krapte die ook op de huurwoningmarkt heerst”, zegt Johan Conijn, bijzonder hoogleraar woningmarkt aan de Universiteit van Amsterdam. Dat de spaarrente momenteel nagenoeg op 0 procent staat en mogelijk binnenkort zelfs negatief wordt, maakt het aantrekkelijk om geld in stenen te investeren.  Terwijl het aantal huishoudens alleen maar toenam, bleef het aantal nieuwe woningen de afgelopen jaren achter. „Met name in de crisis hebben we op onze handen gezeten”, zegt hoogleraar Conijn. „De markt is aan zijn lot overgelaten, waardoor er te weinig nieuwbouw bij is gekomen.” Het tekort is groot: terwijl er jaarlijks zo’n 80.000 woningen nodig waren, werden er tussen de 45.000 en 55.000 woningen bijgebouwd.  Deze zomer kwamen diverse belanghebbenden van gemeenten, beleggers en bouwers in de Randstad bij elkaar om met elkaar te praten over de bouwopgave in de regio. Volgens hen trekken steeds meer mensen naar de grote steden en omliggende randgemeentes, waardoor er in de komende tien jaar in die regio naar verwachting 1 miljoen nieuwe woningen nodig zijn, een getal dat door onderzoek van het Centraal Planbureau (CPB) en het Planbureau voor de Leefomgeving (PBL) wordt onderbouwd. „Het aanbod gaat zeker de komende twee jaar niet op peil komen”, zegt Peter Boelhouwer, hoogleraar woningmarkt aan de Technische Universiteit Delft.  Niet alleen nieuwbouw blijft achter bij de groeiende vraag, maar ook bestaande huizen komen minder snel vrij. Honderdduizenden huishoudens met een koopwoning buiten de ‘krappe’ regio’s blijven met een restschuld zitten als zij hun woning nu verkopen. Zij wachten liever tot de prijzen nog verder stijgen. Tegelijkertijd willen steeds meer mensen zich in (de buurt van) een stad vestigen, waardoor huizen op het platteland leeg komen te staan.  Het gebrek aan vrije bestaande koopwoningen heeft ook te maken met de gehinderde doorstroming op de woningmarkt. Omdat er in Nederland een schreeuwend tekort is aan vrije huurwoningen, en er relatief veel sociale huur- en koopwoningen zijn, groeit het aantal mensen dat scheefwoont; of dat nu een starter met een te hoog inkomen in een sociale huurwoning is of een gezin in een te klein appartement. Zolang mensen niet verhuizen, komen er geen woningen vrij en blijft de krapte toenemen.  Door al die krapte op de markt zijn niet alleen mensen zonder koophuis, maar ook huiseigenaren op zoek naar een huis. Óf omdat ze eigen huis met winst willen verkopen óf omdat ze een nieuw of tweede huis als goede investering zien. Doorstroming is echter nauwelijks mogelijk en zo zit de huizenmarkt in een spiraal waarin krapte en prijs elkaar versterken.  Vooropgesteld: Nederland heeft nooit echt te maken gehad met een zeepbel op de huizenmarkt die barstte. „Een zeepbel is een prijsontwikkeling op basis van speculatie”, zegt hoogleraar Boelhouwer. „En dat zie je op dit moment alleen een beetje in Amsterdam.” Ook in het verleden gebeurde dit nauwelijks. Hoewel Nederlandse huishoudens in vergelijking met andere Europese landen relatief hoge schulden hebben vanwege hun hypotheek, lossen ze wel zeer braaf af. Tijdens de afgelopen crisis werd zelfs meer afgelost dan ooit, omdat mensen hun huis als een veilige investering zagen. Daar komt nog eens bij dat Nederlanders de grootste spaarders van Europa zijn. Een Nederlandse huizencrisis zoals in de Verenigde Staten ligt dus niet voor de hand.  Wat wel kan, zijn prijsdalingen, zoals je tijdens de financiële crisis van het afgelopen decennium zag. Maar die zitten er voorlopig niet aan te komen, zeggen de experts. „Ik verwacht dat de prijzen nog wel een aantal jaar blijven stijgen”, zegt hoogleraar Conijn. „De verwachting is dat de rente voorlopig laag blijft, en ook dat de nieuwbouw voorlopig niet op peil is, dus de vraag zal voorlopig hoog blijven.” Zijn collega Boelhouwer van de TU Delft denkt dat ook. „Ik verwacht slechts een afzwakking van de stijgende huizenprijzen.”  Het enige scenario waarin hij problematische prijsdalingen ziet gebeuren, zegt Boelhouwer, is als de hypotheekrente hard gaat stijgen, en dat Haagse politici het advies van DNB om de ‘loan to value ratio’ (ltv) te verlagen volgen. Dat is het percentage van de aankoopwaarde van het huis dat de hypotheek mag bedragen. Deze zogeheten ltv-ratio is de afgelopen jaren al verlaagd van 125 procent in 2008 naar 101 procent dit jaar. Volgend jaar wordt dat zelfs 100 procent, wat dus betekent dat je hypotheek niet meer dan precies de aankoopwaarde van het huis mag bedragen. In het nieuwe regeerakkoord melden de vier coalitiepartijen VVD, CDA, D66 en ChristenUnie overigens dat ze aan de ltv-ratio niet verder zullen tornen.  DNB-president Klaas Knot ziet de limiet liever wél verder verlaagd, naar 90 procent. Hij wil naar een in Europa al meer gangbare ratio om Nederlandse huishoudens een buffer te geven in tijden van crisis en de risico’s van de hoge nationale hypotheekschuld voor het Nederlandse financiële systeem te verlagen. Boelhouwer: „Als dat gebeurt in combinatie met een stijgende rente, dan krijg je flinke prijsdalingen en dan zijn de gevolgen niet te overzien.”  Van de verliezers van de huidige woningmarkt zijn starters de belangrijkste groep. Wie de laatste tijd de huizenmarkt in de media heeft gevolgd, is verhalen tegengekomen over jongvolwassenen die bij hun ouders wonen tot hun dertigste, over belachelijke hoge huren voor een huis van 35 vierkante meter of over woningdelen: met meerdere huishoudens tot ver na je dertigste samenwonen.  Een van de belangrijkste problemen van starters is dat veel goedkope starterswoningen, met name in de Randstad, door rijkere mensen dan starters als goede investering worden gezien. Starters kunnen vaak niet tegen die beleggers opbieden, al is het maar omdat zij meestal alleen een huis kunnen kopen onder voorbehoud van financiering. Daar hebben beleggers met een beetje vermogen geen last van. Die huizen verdwijnen dus, om terug te keren op de vrije huurmarkt met hoge huurprijzen.  Een ander probleem vormen de strengere financieringsvoorwaarden sinds 2013. In combinatie met de stijgende woningprijzen zorgen die strengere voorwaarden ervoor dat je als starter vaker eigen geld moet meenemen. Veel starters kunnen dat niet opbrengen. Starters kopen dan ook steeds later een huis: uit cijfers van het Kadaster blijkt dat ze dit in 2011 gemiddeld na 25 jaar en 5 maanden deden, vorig jaar was dat 25 jaar en 10 maanden.  Starters zijn „de motor van de woningmarkt”, zegt hoogleraar Conijn, maar het aandeel dat een hypotheek krijgt, slinkt: was het aandeel van starters in de hypotheekmarkt in 2014 nog 50 procent, nu is dat nog slechts 29,5 procent, blijkt uit cijfers van het Waarborgfonds Eigen Woning (WEW), de organisatie achter de Nationale Hypotheekgarantie.  Er is één troost: volgens Conijn zijn de problemen voor starters met name een regionaal probleem: „Ze hebben het vooral lastig in Amsterdam en enkele andere overspannen steden zoals Utrecht, Eindhoven en Groningen. Maar daarbuiten hebben starters nog voldoende keuze.”  Ook middeninkomens, de groeiende groep zzp’ers, en ouderen hebben het lastig op de huidige koopwoningmarkt. De eerste twee groepen verdienen in principe genoeg om een huis te kunnen kopen en een hypotheek te kunnen aflossen, maar ze krijgen net als de starters door de strengere regels voor het verstrekken van een hypotheek lang niet meer altijd een bedrag dat hoog genoeg is om de hoge huizenprijzen op de markt te kunnen betalen.  Ouderen hebben over het algemeen genoeg geld om een huis te kunnen kopen, alleen al omdat ze vaak al ver of klaar zijn met het aflossen van hun huidige hypotheek. Maar het aantal ouderen groeit de komende jaren zo hard, dat volgens makelaarsvereniging VBO het huidige aanbod er niet op toegerust is. Er zou op korte termijn een tekort zijn aan 86.000 seniorenwoningen, huizen die aangepast zijn aan de behoeften van ouderen.  Bijkomend probleem voor middeninkomens, starters en zzp’ers is dat ze dreigen tussen wal en schip te vallen, omdat er ook op de huurwoningmarkt nauwelijks plek voor ze is. Voor sociale huurwoningen verdienen ze meestal te veel, terwijl huurhuizen in de vrije markt zeer schaars zijn en huren vaak onbetaalbaar.  Dat zou je zeggen, als je leest over huizen in bijvoorbeeld Amsterdam die binnen enkele dagen verkocht zijn. Op sneakertjes en in hun alledaagse kloffie komen de makelaars binnen, verkopen doen ze toch wel. Dat is wat de verhalen je doen geloven.  Maar de makelaars zijn een wat onderbelichte groep die ook de gevolgen voelen van de aantrekkende koopwoningmarkt. Zij krijgen te maken met een keerzijde van het succes: te veel concurrentie. In de gebieden waar de huizen binnen een dag verkocht worden, zijn er ook veel makelaars bij gekomen, al dan niet op zoek naar makkelijk succes. De onderlinge competitie is groot. „Daardoor is de vergoeding te laag geworden om goede service te kunnen bieden”, zegt NVM-woordvoerder Kimman. „Dus ook wij ondervinden negatieve gevolgen.”  De afgelopen jaren was minister Stef Blok (Wonen, VVD) een van de minst besproken ministers van het kabinet-Rutte II. Dat is over het algemeen een goed teken: de bewindspersoon die niet in het nieuws komt, doet weinig fout. Blok heeft een aantal hervormingen haast geruisloos doorgevoerd.  Zo is het de VVD-minister geweest die begonnen is met het afbouwen van de hypotheekrenteaftrek. „Daarmee heeft hij het risico op een bubbel verkleind”, zegt Conijn. De hypotheekrenteaftrek heeft sinds 2013 een maximale juridische looptijd van dertig jaar, en geldt in grote lijnen alleen nog voor lineaire en annuïteitenhypotheken. Alleen in heel specifieke gevallen kan hij ook nog voor aflossingsvrije hypotheken gelden. Het percentage dat je aflossingsvrij mag lenen, is nog slechts maximaal de helft van de aankoopwaarde van het huis. Overigens heeft het nieuwe kabinet plannen aangekondigd om de hypotheekrenteaftrek versneld af te bouwen.  Ook het verkrijgen van een hypotheek is moeilijker geworden door het beleid van de VVD-minister. Onder Blok is de aflossingsvrije hypotheek uit zwang geraakt, mag je nog maximaal 101 procent van de aankoopwaarde lenen en wordt er enkel nog gekeken naar het inkomen, niet naar de overwaarde van je huis, bij het verstrekken van een hypotheek. En waar je vroeger tot 5 à 6 keer je jaarinkomen kon lenen, is dat nu nog maximaal 4 à 4,5 keer.  Maar niet alles is goed gegaan onder minister Blok. Door de strengere hypotheekvoorwaarden is het mogelijk dat zelfs als je over de jaren meer bent gaan verdienen, de hypotheek die je nu kunt krijgen lager is geworden. Met name voor mensen met een lager inkomen is het kopen van een huis zo moeilijker geworden. Dat heeft de druk op de huurmarkt en op de doorstroming van de koopwoningmarkt vergroot.  Tijdens de eerste jaren van Bloks ministerschap is bovendien de bouw van het aantal nieuwbouwwoningen ingezakt. „Er is onder zijn leiding veel te weinig nieuwbouw gerealiseerd”, zegt Conijn. De schuld kun je deels neerleggen bij de crisis, maar ook bij het beleid van de minister. Door de verhuurdersheffing bouwden bijvoorbeeld corporaties veel minder bij. De afgelopen jaren zijn er gemiddeld jaarlijks 50.000 woningen in Nederland bij gebouwd, terwijl er per jaar zo’n 80.000 nieuwe huizen nodig waren.  Blok heeft mazzel gehad, zegt Boelhouwer. „Zijn hervormingen hebben achteraf goed uitgepakt. Omdat de rente is gaan dalen, vielen de effecten van zijn beleid mee. Maar we zijn niet dankzij hem uit de crisis gekomen.”  De belangrijkste oplossing, daar zijn alle geraadpleegde experts het over eens, is bijbouwen. „Ik zou niet willen zeggen dat de huidige woningmarkt een zeepbel is”, zegt NVM-woordvoerder Roeland Kimman. „Maar wel dat het een markt is die onderhoud nodig heeft.” Volgens hem zijn er op korte termijn 200.000 woningen nodig. Een deel daarvan zou gerealiseerd kunnen worden door de transformatie van lege kantoren. Dat kan op korte termijn 30.000 tot 40.000 woningen opleveren, meent hoogleraar Boelhouwer. Maar niet alleen het aantal nieuwe huizen, ook het tempo waarin ze worden neergezet, moet omhoog, vinden de experts. Hoogleraar Conijn: „Bijbouwen is geen snelwerkend medicijn.”  De vraag is wie dat gaat doen. „Het lijkt wel alsof de landelijke politiek hier een blinde vlek voor heeft gekregen”, zegt Boelhouwer. „Politici laten het uit ideologische overwegingen over aan de markt, maar die gaat dit niet oplossen.” Hij pleit voor een sterke bewindspersoon als opvolger van de huidige minister van Wonen Stef Blok (VVD). „Iemand moet een duidelijke visie neerzetten over hoe en waar we gaan bouwen.”  Het Rijk dat een coördinerende rol aanneemt in het bouwvraagstuk, dat zien de experts graag. Daarbij moeten gemeenten betrokken en gestimuleerd worden, vindt hoogleraar Conijn. „Denk aan gemeentelijke investeringen in nieuwbouwlocaties, maar ook de bevoegdheid om zelf beleid te maken en het wegnemen van belemmeringen voor de bouw van middeldure huurwoningen via de zogenoemde Samenwerkingstafel, een samenwerkingsverband van alle betrokken partijen.” Deze „regionalisering” van woningmarktbeleid, zoals Boelhouwer dit noemt, is hoognodig. „Je ziet een driedeling ontstaan op de huizenmarkt waarvan ik denk dat hij zal blijven bestaan. Dan is één nationaal beleid heel raar.”  Conijn ziet graag dat een verdere toename van particuliere beleggers die bestaande koopwoningen kopen, gereguleerd wordt. „Zorg ervoor dat de positie van starters om een huis te kunnen kopen, versterkt wordt.”  De plannen van het nieuwe kabinet-Rutte III voor de woningmarkt zouden een deel van de oplossing kunnen zijn. De hypotheekrenteaftrek wordt versneld afgebouwd. Vanaf 2020 wordt de aftrek niet met de nu al geldende 0,5 procent verlaagd, maar met 3 procent, vier jaar lang. Zo moet in 2024 nog maar maximaal 37 procent van de hypotheekrente aftrekbaar zijn.  Het is een impopulaire maatregel, want het raakt huiseigenaren direct in de portemonnee, zelfs al heeft het nieuwe kabinet compensatie aangekondigd. Maar de hypotheekrenteaftrek maakt het kopen van een huis wel erg aantrekkelijk nu ook de hypotheekrente bijzonder laag staat. Dat stuwt de vraag, en er is al een te klein aanbod aan koopwoningen. Op de lange termijn zorgt het afbouwen van de hypotheekrenteaftrek dan ook voor een beter werkende woningmarkt, schreven onderzoekers van het Planbureau voor de Leefomgeving (PBL) en het Centraal Planbureau (CPB) in 2016 al. Zij menen dat de hypotheekrenteaftrek de ongelijkheid in de Nederlandse samenleving vergroot door huiseigenaren te belonen. Daardoor wordt het kopen van een huis exclusiever.  DNB en de Europese Commissie zien het afbouwen van de hypotheekrenteaftrek als noodzakelijk om de Nederlandse economie gezonder te maken. Zij maken zich zorgen over de grote Nederlandse hypothekenschuld (650 miljard euro in totaal) die in tijden van financiële crises voor problemen zou kunnen zorgen. Een lagere hypotheekrenteaftrek betekent dat mensen minder te besteden hebben, en zich dus ook minder in de schulden kunnen steken. „Je zorgt er met de afschaffing van de renteaftrek bovendien voor dat je de cyclus die afhankelijk is van de rente doorbreekt”, zegt hoogleraar Boelhouwer. „En omdat de hypotheekrente nu laag is, zijn de gevolgen van het afbouwen van de aftrek relatief klein.”  Toch heeft hoogleraar Conijn een aantal bezwaren bij de aangekondigde plannen van Rutte III. „Als het nu direct ingevoerd zou worden, zou ik geen aarzeling hebben”, zegt hij. „Maar de combinatie van timing en maatvoering vind ik bezwaarlijk.” Conijn vindt dat de afbouw in stappen van 3 procent wel erg groot is. „Daarmee neem je een onnodig risico.” De marktomstandigheden zijn in 2020, als de eerste 3 procent hypotheekrenteaftrek wordt verminderd, wellicht niet zo gunstig als nu. „Nu kan het dienen als bluswater voor een oververhitte woningmarkt, maar als die over drie jaar is bedaard, zou dit net het zetje kunnen zijn dat ons weer richting een recessie stuurt.”  Het versneld afbouwen van de hypotheekrenteaftrek is slechts een van de maatregelen van een uitgebreid woningmarktbeleid van het nieuwe kabinet. Om huizenbezitters deels te compenseren voor de lagere hypotheekrenteaftrek wordt bijvoorbeeld het eigenwoningforfait verlaagd. Dat is een bijtelling op basis van de WOZ-waarde van huizen. Het gangbare tarief was 0,75 procent, en dat wordt 0,6 procent. Verdere lastenverlichtingen moeten komen vanuit het nieuwe belastingstelsel, waar de tarieven voor de inkomstenbelasting bij de middeninkomens van 40,8 naar 36,9 procent daalt, en voor de hoge inkomens van 52 naar 49,5 procent.  Het kabinet gaat ook de wet-Hillen afschaffen. Deze wet, vernoemd naar toenmalig CDA-Kamerlid Hans Hillen, compenseert sinds 2005 huiseigenaren met weinig tot geen hypotheekschuld. Die betalen namelijk het eigenwoningforfait, een bijtelling op basis van de WOZ-waarde van een huis, zonder dat de hypotheekrenteaftrek deze bijtelling compenseert. De oude wet-Hillen zette de teller voor deze mensen – volgens belangenvereniging Vereniging Eigen Huis een groep van ongeveer 1 miljoen huishoudens – op nul. Dat gebeurt nu niet meer. „Eén maatregel minder die de markt verstoort”, zegt hoogleraar Conijn. Er zijn echter ook tegenstanders, zoals de VEH, die menen dat de overheid, na jaren van aanmoediging om af te lossen, van koers verandert.  Waar het kabinet-Rutte III niet aan zal tornen, is de ‘loan to value ratio’. Die blijft voorlopig 100 procent, wat inhoudt dat je exact de waarde van je huis mag lenen. Dit ondanks de wens van DNB deze ratio verder te verlagen om zo de Nederlandse hypotheekschuld terug te dringen. Voorlopig wordt het bedrag dat je als koper zelf moet inbrengen bij de aankoop van een huis dus niet vergroot.  Data-analyse en datavisualisaties: Yordi Dam  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",business
"Dinsdag, 19 september 2017 om 22:35  De Graafschap ligt verrassend uit de KNVB Beker. De Superboeren kregen kans op kans tegen Kozakken Boys, maar de ploeg van trainer Henk de Jong moest dinsdagavond na verlenging en strafschoppen uiteindelijk toch buigen voor het team uit de Tweede Divisie, dat na 120 minuten zeer vermoeid was geraakt: 1-1.  De Graafschap begon sterk aan het duel met veel mogelijkheden op de 0-1, maar het was de thuisploeg die na 34 minuten, tegen de verhoudingen in, mocht juichen. Mahmut Sönmez produceerde uit een vrije trap de openingstreffer, waardoor de ploeg uit de Tweede Divisie met een kleine voorsprong de kleedkamer kon opzoeken. Direct na rust leek De Graafschap langszij te komen, maar het doelpunt werd wegens buitenspel afgekeurd.  Daarna bleven de Superboeren echter jagen op de gelijkmaker en die kwam er uiteindelijk via Sjoerd Ars. De uitploeg bleef doordrukken, waarbij onder anderen Fabian Serrarens de paal raakte. In de reguliere speeltijd kwam er niemand meer op het scoreformulier en ook na 120 minuten waren er geen extra doelpunten gemaakt, wat leidde tot strafschoppen. Nils den Hartog pakte daarbij twee penalty's, waardoor Kozakken Boys naar de volgende ronde gaat en De Graafschap is uitgeschakeld.  Het is alweer de derde stunt van de eerste ronde van de KNVB Beker. GVVV was een maatje te groot voor FC Dordrecht, terwijl RKC Waalwijk ervoor zorgde dat Sparta Rotterdam zich nu al volledig kan gaan focussen op de Eredivisie-duels.  Denk dat de Graafschap toch nog maar moet gaan oefenen op afronden want hoe is het mogelijk dat je deze wedstrijd verliest. En aub Tim Keurntjes zijn contract gelijk doorscheuren want die jongen heeft in 2 seizoen letterlijk geen een goede wedstrijd gespeeld.  Misschien moeten jullie als De Graafschap-supporters jezelf ook niet overschatten en dit soort jongens gewoon aanmoedigen. Snap dat je je aan de prestaties van een (of meerdere, lijkt me in jullie geval) spelers ergert, maar aan dit soort blijken van wantrouwen heeft die knul ook niet veel. En als je t zelf beter kunt zou ik vooral zelf de plek van die Keurntjes innemen.  Ik snap wat je bedoelt maar dit is zeker niet een speler die bij een (zouw moeten zijn) topploeg in de JL hoort te spelen. Maar het argument neem de plek zelf in vind ik heel slap want je bent profvoetballer dan word er wel wat van je verwacht en ik koop wel een seizoenskaart, maar niet om dit soort spelers te zien voetballen.  Tuurlijk is het een terechte uitslag... Heb niks gezien van de wedstrijd maar als je het al niet kan opbrengen om tegen Kozakken Boys te winnen dan weet ik het ook niet meer..... Het is eigenlijk gewoon een schande dat het stadion nog steeds zo vol blijft zitten... Hopen dat de goede tijden weer terug keren...  De Graafschap ligt verrassend uit de KNVB Beker. De Superboeren kregen kans op kans tegen Kozakken Boys, maar de ploeg van trainer Henk de Jong moest dinsdagavond na verlenging en strafschoppen...Lees verder",entertainment
"Het is half augustus, maar de pepernoten liggen al in sommige winkels.  Fijn, want ze smaken ook heerlijk in de zomer!  Wacht toch tot het sinterklaastijd is!  Eindhoven ontbreekt in Madurodam. In het miniatuurpark staan wel versies van de Sint-Jan in Den Bosch, het Tilburgse Textielmuseum en de Veghelse chocoladefabriek, maar niets van de grootste Brabantse stad. Een schande, vindt het Eindhovense CDA.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Het KNMI waarschuwt met code geel voor gladheid in het oosten van het land en voor zware windstoten in het noordwesten.  De kans op gladheid in het oosten doet zich voor vanaf zaterdagavond laat door bevriezing van natte weggedeelten. In de nacht gaat het in het oosten sneeuwen, wat ook tot gladheid kan leiden. Later in de nacht gaat de sneeuw in regen over en verdwijnt de gladheid.  In het noordwesten van het land komen zondagochtend zware windstoten voor uit een westelijke richting. In het Waddengebied gaat het om windstoten tot 100 kilometer per uur, aan de Friese en Noord-Hollandse kust tot 90 kilometer per uur en landinwaarts in deze provincies tot 75 kilometer per uur.",other
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  Managers van KLM en zusterbedrijf Air France koesteren een diep wantrouwen tegen elkaar. Ze vinden dat hun collega's van de andere bedrijfstak het eigen belang voorop stellen.  Dat meldt actualiteitenprogramma EenVandaag dinsdag op basis van een vertrouwelijk rapport dat in opdracht van Franse en Nederlandse vakbonden is opgesteld. Voor dit onderzoek zijn vijftig managers van beide bedrijfsonderdelen ondervraagd.  Voorzitter Reinier Castelein van vakbond De Unie is van de resultaten geschrokken. ""De ondervraagde managers twijfelen er zelfs aan of Air France-KLM in staat zal zijn te overleven"", zegt hij tegen EenVandaag. Het onderlinge wantrouwen zou het voortbestaan van het gecombineerde bedrijf bedreigen.  Managers van Air France stellen meer te kijken naar wat het beste is voor het geheel. Medewerkers van KLM zouden volgens hen vooral kijken naar wat voor KLM belangrijk is. Andersom vinden KLM'ers dat hun Franse collega's vooral zijn gericht op het behoud van banen.  Managers van KLM zouden weinig vertrouwen hebben in de Franse economie en daarmee ook Air France als een ""tijdbom"" zien. Leidinggevenden van Air France geven op hun beurt af op de Nederlandse managers die van zichzelf vinden dat ze professioneel en ""supercool"" zijn.  ""Je kunt wel leuk resultaten najagen en 30 procent van het personeel wegsnijden, maar de werklast komt uiteindelijk op onze schouders te liggen"", citeert het programma een Air France-manager.  De managers spreken zelfs van een angstcultuur. ""Het is ons verboden de toekomst openlijk te bespreken"", stelt een van de anonieme managers.  Deze persoon vindt dat topmanagers beter moeten luisteren naar het personeel. ""Wanneer krijgen deze mensen de gelegenheid hun visie te presenteren zonder het risico ontslagen te worden?""",business
"Robert Gesink was er zaterdag dichtbij, het winnen van een etappe tijdens de Tour de France. Hij eindigde de achtste etappe als tweede. Geloof jij dit jaar in een Nederlandse etappezege?  Ja, dat moet lukken  Nee, 'we' grijpen overal naast  Een Tour is ook leuk zonder Nederlandse etappezege  ""Te veel, te hard, te vaak en te lang."" Omwonenden zijn 'helemaal klaar' met de grote hoeveelheid evenementen op het Chasséveld in Breda, waar vrijdagavond het tweedaagse Breda Live! van start ging. Vind jij dat er voldoende rekening wordt gehouden met de overlast die dergelijke evenementen omwonenden bezorgen?",entertainment
"Een politiek verslaggever in de VS leerde me ooit waarom hij nooit schreef over zalen die afgeladen vol waren. Campagnestrategen, zei hij, huren standaard te kleine ruimtes voor hun kandidaat: media zullen dan de onverwacht hoge opkomst benadrukken. Nieuws draait niet meer primair om feiten, nieuws draait om verwachtingen: hoe overtuigender je de verwachtingen verslaat, hoe groter het nieuws.  Ik weet niet of Nederlandse politici zich ook al van het trucje met die zaaltjes bedienen. Maar verwachtingenmanagement wint ook hier terrein. Het kan nog steeds misgaan bij de coalitie-onderhandelingen van VVD, CDA, D66 en CU. Maar claims dat er vóór september geen nieuw kabinet is, hebben het voordeel dat ze vrijwel zeker te conservatief zijn.  Het nadeel van zo’n kabinet wordt wel dat het, met een oppositie van 74 Tweede Kamerzetels, enorme polarisatie kan oproepen. Het krijgt te maken met vier oppositiepartijen (PVV, 50Plus, SGP, FvD) die overwegend op rechts opereren. Vijf (GroenLinks, SP, PvdA, PvdD en Denk) zijn er op links. Dus ook als de SGP informeel gedoogpartner wordt, komt Rutte III vanaf dag één op beide flanken zwaar onder vuur liggen.  Voorstanders van polarisatie benadrukken graag dat die duidelijkheid schept. Niemand praat vaag. Het nadeel, ook dat laat de VS zien, is dat tegenstellingen belangrijker worden dan inzichten: feiten verliezen het van politieke strijd.  De effecten zijn enorm: met de polarisatie in de VS is het nu zover dat het politieke idee in handen is van superrijken, zoals de politicoloog Daniel W. Drezner schetst in zijn recente The Ideas Industry. Hij laat zien dat de publieke intellectueel, die zich uitput in kritisch denken, het aflegt tegen Thought Leaders, intellectuele gelovigen die zich vaak beperken tot de promotie van één idee. Zie Thomas Friedman (New York Times) die in The World is Flat (2005) de globalisering bejubelde. Superrijken zijn dit soort Thought Leaders uit eigenbelang gaan promoten, zodat de polarisatie ten slotte het intellectuele klimaat, het geloof in een ideeëncompetitie, heeft vervangen door politieke ideeënvereringuit winstoogmerk: The New Republicschreef er laatst een schokkend overzichtsstuk over.  Nu kan relativering nooit kwaad, dus je kunt zeggen: Nederland is Amerika niet, hier zal het zo’n vaart niet lopen. Laten we het hopen. Maar wie begint aan een kabinet met zo’n smalle meerderheid, moet er zeer alert op zijn geen onnodige polarisatie op te roepen: anders kan er een doos van Pandora opengaan waar geen enkel verwachtingenmanagement nog tegen helpt.  Tom-Jan Meeus (email_7675945b965e506641387aae85aa81eb24c9bbf618c4d313ea264ba022f610e6f1253e1b7a13aea3efd62fab902b8868482136c2b61fb008eb6a9333515458f8; @tomjanmeeus) schrijft op deze plek een wisselcolumn met Jutta Chorus.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",politics
"DEN BOSCH - Openbaarheidsdag, dat klinkt als een term uit een spannende Hollywoodfilm, maar het is een Nederlands fenomeen. Na iedere jaarwisseling schuift de openbaarheidsgrens weer een jaar op en komen er nieuwe documenten vrij. Het is dus altijd spannend wat er dit jaar weer boven water komt.  Bij het Brabants Historisch Informatie Centrum (BHIC), is het dinsdag een spannende dag. “We weten wel dat er veel interessante dingen tussen zitten dit jaar”, zegt Margot America. “We hebben natuurlijk al veel voorbereid, maar we hebben niet alles kunnen bekijken.”  Interessante dingenVoor archieven met een openbaarheidsbeperking van 75 jaar komt nu dus het jaar 1942 vrij. “En dan komen we wel hele interessante dingen tegen. Zo krijgen we steeds meer inzicht in Brabant in de Tweede Wereldoorlog”, zegt America. “Zo zijn er dit jaar weer stukken openbaar geworden uit het archief van de vooraanstaande Brabantse familie Van de Mortel–De La Court.”  Jan van de Mortel was burgemeester van het Zuid-Hollandse Noordwijk, maar hij had een landgoed in Oostelbeers. De correspondentie tussen hem en de man die het landgoed beheerde, is vrijgekomen. Op een briefkaartje, met een postzegel van 3 cent, staat; “Dinsdag op woensdag is er een bom gevallen, neven de voorgevel van de boerderij van Versteeg. Het mag een wonder heette dat daar geen dooie gevallen zijn…”  Jam of configureMaar er zijn ook wat jongere stukken openbaar geworden. Zo is er nu ook archief in te zien van het van oorsprong Bredase Hero Nederland. In 1967 stapte het bedrijf definitief over van jam naar confiture. De archieven zouden ons verklappen dat dit niet zonder slag of stoot is gegaan.  Er is in het archief natuurlijk veel meer te vinden en te ontdekken. Bij het BHIC verwachten ze dan ook dat het druk wordt. Historici, journalisten en mensen die gewoon geïnteresseerd zijn. Die kunnen er mee aan de slag. “Maar zo’n 5 procent van alle documenten heeft een openbaarheidsbeperking. Omdat er bijvoorbeeld rekening mee wordt gehouden dat sommige betrokkenen nog leven.”  Gewoon onlinehet hoeft natuurlijk niet altijd zware geschiedkundige kost te zijn, want ook wat betreft geboortecertificaten, trouw- en overlijdensaktes is er een nieuw jaar vrijgekomen. Handig voor mensen die hun stamboom uitzoeken. En je hoeft niet eens naar het archief toe, het meest kan tegenwoordig gewoon online.",entertainment
"Het plan van de gemeente om twee kapitale panden in de binnenstad te verkopen aan de hoogste bieder krijgt scherpe kritiek van de belangenvereniging voor Nederlandse ­monumenten.  Door:Maarten van Dun en Ruben Koops14 augustus 2017, 11:08  Erfgoedvereniging Heemschut, de meer dan honderd jaar oude vereniging ter bescherming van Nederlandse cultuurmonumenten, is verontwaardigd over het voornemen van de gemeente om twee grachtenpanden zonder voorwaarden van de hand te doen.  Het gaat om de voormalige kledingfabriek aan de Geldersekade (vraagprijs: 5 miljoen) en een pand aan de Nieuwe Herengracht (verwachte opbrengst: 5,3 miljoen).  Volgens Heemschut heeft de gemeente enkel oog voor het financiële gewin, terwijl geen rekening wordt gehouden met andere waarden. ""Het is de gemeente die de wildgroei van kaaswinkels, wafelshops en Airbnb-verhuur wil tegengaan, waarom wordt hier dan de deur wagenwijd geopend?""  Kwetsbare buurtKunsthistoricus Jephta Dullaart, die de Amsterdamse afdeling van Heemschut leidt, vindt het onbegrijpelijk dat de gemeente de kans niet grijpt om via het vastgoed 'aan de knoppen te draaien'.  Nu kunnen ze met vastgoed invloed uitoefenen en doen ze het niet  Dullaart: ""Die panden hebben een signaalfunctie, zeker het gebouw op de Gelderse­kade. Dat staat in een kwetsbare buurt, waar de gemeente via Project 1012 heel veel tijd en energie in steekt. Op pandniveau kun je in zo'n buurt het verschil maken. De gemeente klaagt altijd dat er nauwelijks mogelijkheden zijn om vastgoedbezitters te sturen. Nu kunnen ze met hun eigen vastgoed invloed uitoefenen en dan kiezen ze voor de hoogste bieder. Onbegrijpelijk.""  Drie andere erfgoedorganisaties zeggen het onderwerp op een aankomend overleg te willen bespreken.  Eerder protesteerde actiegroep Faircity al tegen de voorgenomen verkoop: ""Waarom kiest de gemeente voor de makkelijkste weg door deze panden aan de hoogste bieder te verkopen?"" De PvdA heeft vragen gesteld.  Franse consulaatDe gemeente stelt dat tot de verkoop op de vrije markt is besloten op basis van 'grote zorgvuldigheid'. Voordat gemeentelijk vastgoed op de markt verschijnt, worden de panden onder de aandacht gebracht bij alle gemeentelijke beleidsvelden, zoals Onderwijs en Economische Zaken. Dat heeft geen geschikte partij opgeleverd.  Opmerkelijk is dat niet werd geadviseerd de panden aan te bieden aan het gemeentelijke vastgoedfonds 1012 Inc. en de publiek-private NV Zeedijk, die in het Wallengebied via het vastgoed trachten de balans in de buurt te bewaken.  Het pand op de Nieuwe Herengracht, dat overigens buiten het 1012-gebied ligt, is aangeboden aan het Franse consulaat, dat op zoek is naar een nieuw onderkomen. Nadat de Fransen waren afgehaakt, lijkt de gemeente niet verder te hebben gezocht naar een geschikte gebruiker.",business
"Gordon heeft, na klachten van klanten, foto's van Kevin Spacey uit zijn koffiezaak gehaald. In de Amsterdamse winkel is een grote fotowand te vinden waar ook Spacey opstond. Ongewenst, vindt Gordon nu, omdat de acteur onder vuur ligt.  Er werden al drie officiële aanklachten ingediend tegen Spacey vanwege seksueel grensoverschrijdend gedrag, weet De Telegraaf. Gezien de MeToo-discussie heeft Gordon nu dus besloten om de foto's weg te halen. 'Die fotowand is heel populair. Maar heel veel toeristen namen er de laatste tijd aanstoot aan en werden zelfs boos', vertelt hij op Instagram.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"23 sep. 2017 in ENTERTAINMENT  1 / 2  Scène uit GoldenEye met acteurs Sean Bean (l.) en Pierce Brosnan.  Ⓒ Hollandse Hoogte  De wereldberoemde radiotelescoop van Arecibo op Puerto Rico is zwaar beschadigd door de orkaan Maria. De locatie was te zien in talloze grote Hollywood-films, zoals de Bond-film GoldenEye waarin de Nederlandse actrice Famke Janssen een grote rol vertolkte.  1 / 2  Scène uit GoldenEye met acteurs Sean Bean (l.) en Pierce Brosnan.  Ⓒ Hollandse Hoogte  Volgens de website Astronomy Now heeft de orkaan grote gaten geslagen in de 300 meter grote schotel. Dit kwam doordat een grote antenne boven de schotel werd omgeblazen. Ook zijn diverse onderdelen van de enorme installatie weggewaaid.  2 / 2  De radiotelescoop van Arecibo op Puerto Rico.  Ⓒ Hollandse Hoogte  Het is nog niet duidelijk hoelang het gaat duren totdat alle schade is gerepareerd. Arecibo is de op een na grootste radiotelescoop ter wereld. Behalve in GoldenEye speelde de locatie ook een grote rol in andere films als Contact, Species en Bad Boys II.",entertainment
"De kosten om een nieuw medicijn op de markt te brengen zijn veel lager dan de farmaceutische bedrijven zelf beweren. De industrie is gemiddeld 540 miljoen euro kwijt aan onderzoek en ontwikkeling, terwijl de opbrengsten in een paar jaar tijd soms het tienvoudige bedragen, een marge die in geen enkele andere sector van de economie wordt behaald.  Door:Ellen de Visser11 september 2017, 19:16  Dat concluderen twee Amerikaanse wetenschappers na een analyse van de kosten en opbrengsten van tien nieuwe kankermedicijnen. Ze publiceerden hun bevindingen maandag in vakblad JAMA Internal Medicine. De torenhoge prijzen van nieuwe medicijnen (vaak tegen kanker), die kunnen oplopen tot tonnen per patiënt per jaar, dreigen de zorg onbetaalbaar te maken. De farmaceutische industrie verdedigt zich door te wijzen op de hoge onderzoeks- en ontwikkelingskosten. Vaak wordt een bedrag genoemd van 2,3 miljard euro per medicijn, een cijfer afkomstig van Tufts Center, een onderzoeksinstituut dat deels wordt betaald door de industrie. Het centrum gebruikte echter niet-openbare, dus niet te controleren, gegevens die werden aangeleverd door farmabedrijven.  De torenhoge prijzen van nieuwe medicijnen dreigen de zorg onbetaalbaar te maken  De Amerikaanse onderzoekers komen veel lager uit. Ze keken naar de cijfers van tien kleine bedrijven die tussen 2007 en 2015 voor het eerst een kankermedicijn op de Amerikaanse markt brachten. Dat heeft als voordeel, schrijven ze, dat de kosten heel nauwkeurig aan dat ene middel konden worden toegeschreven. Bij grote bedrijven treedt vaak vervuiling op omdat bijvoorbeeld sprake is van een forse overhead. Voor de kosten raadpleegden ze openbare financiële gegevens van de bedrijven. Omdat de kleine bedrijven ook andere middelen ontwikkelden, werden ook kosten van geflopte medicijnen meegenomen.  Het kostte de bedrijven gemiddeld ruim 7 jaar om een medicijn op de markt te brengen, tegen gemiddeld 540 miljoen euro aan onderzoeks- en ontwikkelingskosten. Na gemiddeld vier jaar op de markt waren de opbrengsten van de tien medicijnen bij elkaar 56 miljard, bijna tien keer zoveel als de totale kosten.  Big Farma heeft winstmarges van meer dan 20 procent, dat is veel hoger dan in andere sectoren  Hoewel er slechts tien medicijnen zijn bestudeerd (15 procent van alle kankergeneesmiddelen die in de onderzoeksperiode op de markt kwamen), spreekt Carin Uyl-de Groot, hoogleraar evaluatie van zorg aan de Erasmus Universiteit, van 'een realistische studie'. Het ontwikkelen van medicijnen is economisch gezien risicovol, erkent ze, en daarom moeten kosten van middelen die de markt niet halen worden meegerekend. 'Maar alle faalkosten meewegen, dat gaat te ver. Dan ga je fouten belonen. Bedrijven moeten gericht onderzoek doen, niet van alles proberen omdat het toch wel wordt betaald.'  Farmaceutisch geneeskundige Henk Jan Out, voormalig hoogleraar aan het Radboudumc, zet kanttekeningen bij het Amerikaanse onderzoek. Hij wijst op de grote variatie in de kosten: er zijn ook medicijnen waarbij de opbrengsten de kosten nauwelijks overstijgen. 'Een gemiddelde trekt het beeld nogal scheef.' En is er een verschil, zegt hij, tussen kleine start-ups en grote farmabedrijven. 'Bedrijven die maar één middel op de markt brengen, lijken efficiënter te werken. Grote bedrijven hebben een grotere infrastructuur nodig. Bovendien zijn er ook nog flinke kostenposten nadat een middel op de markt is gekomen, voor het registratieproces in andere landen bijvoorbeeld en de rapportages van de bijwerkingen. Die zijn hier niet meegerekend.'  Uyl vindt desondanks dat de prijzen van nieuwe medicijnen in geen verhouding staan tot de kosten. 'Big Farma heeft winstmarges van meer dan 20 procent, dat is veel hoger dan in andere sectoren.'  De Vereniging Innovatieve Geneesmiddelen, de koepel van farmaceutische bedrijven, zegt in een reactie dat het onderzoek 'een selectief beeld' geeft. 'De onderzoekers hebben gekeken naar kleine bedrijven met één succesvol medicijn op de markt. Dat is een makkelijk uitgangspunt maar de werkelijkheid is weerbarstiger. Er zijn veel bedrijven die grote investeringen doen voor medicijnen die nooit bij de patiënt komen. Die zien we hier niet terug.' De vereniging gaat uit van gemiddeld 1 miljard euro ontwikkelingskosten per medicijn, maar daar zijn dan alle geneesmiddelen in meegenomen, ook die voor aandoeningen waar nog geen doorbraak in is bereikt, zoals de ziekte van Alzheimer.",business
"De eerste soliste van Het Nationale Ballet ontvangt maandag op het Balletgala de Prijs van Verdienste van het Dansersfonds.  Door onze medewerker Francine van der Wiel | pagina 2 - 3  Amsterdam.  Veel meer lof kan een danseres niet toegezwaaid krijgen: „ijzersterk”, „magistraal”, „virtuoos”. Telkens als Anna Tsygankova (Novosibirsk, 1979) de laatste tien jaar danste, regende het superlatieven in de recensies. Maandag wordt de eerste soliste van Het Nationale Ballet tijdens het Balletgala te Amsterdam geëerd met de Prijs van Verdienste van het Dansersfonds.  Ze danst de sterren van de hemel op een ontbijtje van een paar lepels Nutella (uit de pot) en een croissantje. Nou vooruit, gedurende de dag nog de nodige calorieën. Die heeft de ‘assoluta’ van Het Nationale Ballet hard nodig. Ze is, zoals het juryrapport van het Dansersfonds meldt, een ware ballerina, veelzijdig en stijlvol. Haar toewijding aan het vak is old school: na een dag van lessen en repetities is zij niet zelden nog ergens in Het Muziektheater te vinden, onvermoeibaar polijstend aan een attitude of arabesk.  Buiten het theater gaat het bewegen door, in de yogastudio, bij een graadje of 38. De rest van de tijd is grotendeels gevuld met kunst en muziek. Ze stamt uit een muzikaal milieu; vader en moeder speelden piano, en ook haar zusje Sofya werd pianiste. De jonge Anna volgde een balletopleiding in haar geboorteplaats Novisibirsk. In Moskou danste zij bij het Bolsjoi Ballet en kreeg ze les van Raïsa Struchkova, de vermaarde Bolsjoi-soliste van weleer. Dankzij die training, haar acteertalent én haar gewoonte elke intentie, elk gevoel tijdens het dansen in haar hoofd uit te spreken, is Tsygankova niet zelden de dragende kracht van grote, verhalende balletten, in klassiekers als The Sleeping Beauty en Giselle, maar ook in hedendaagse sprookjesballetten als Cinderella (van een van haar favoriete choreografen, Christopher Wheeldon) of Mata Hari.  Met het hedendaagse werk kwam Tsygankova zij pas echt in aanraking in Nederland. Mede door een wisseling van de wacht in de leiding van het Bolsjoi Ballet was haar engagement daar op een teleurstelling uitgelopen. Als klassiek soliste kon zij zich beter ontplooien bij het Hongaars Nationaal Ballet en het Ballett der Wiener Staatsoper. Bij Het Nationale Ballet maakte zij kennis met het werk van ‘de drie Vans’ (Van Manen, Van Dantzig en Van Schayk), danste zij in werk van George Balanchine en William Forsythe en later ook van de nieuwe sterchoreografen van de internationale balletwereld, Alexei Ratmansky en Christopher Wheeldon. Door die nieuwe ervaringen leerde zij hoe ze haar natuurlijke expressiviteit kon doseren.  Tsygankova’s dansstijl is oermuzikaal en lyrisch. Maar ook explosief en uiterst trefzeker; een sterke danseres met een volwassen, vrouwelijke uitstraling. Met name in de uitgesproken virtuoze rollen (bijvoorbeeld Kitri in Don Quichot) is haar Bolsjoi-achtergrond herkenbaar. In de loop van de afgelopen tien jaar heeft ze internationaal erkenning voor die kwaliteiten gekregen, met vermeldingen op de jaarlijkse voorkeurslijsten van critici en prestigieuze onderscheidingen als de Grand Prix van het Dance Open Festival van Sint-Petersburg.  Het afgelopen seizoen was zij minder vaak op het toneel te bewonderen als gevolg van een gruwelijk familiedrama. Haar jongere zus Sofya, die in de Verenigde Staten gescheiden woonde van haar man, een Russische concertpianist, bracht vorig jaar in een psychotische waan hun beide jonge dochtertjes om het leven en deed een zelfmoordpoging.  Ook de komende tijd zal Tsygankova niet optreden, maar dat heeft een vrolijkere oorzaak: ze is zwanger. Met haar geliefde Matthew Golding, die bij Het Nationale Ballet vaak haar danspartner was, verwacht zij in januari hun eerste kind. Wat haar overigens niet verhindert om de dagelijkse les met volle overgave mee te doen. Nogmaals, een ware ballerina.",entertainment
"65-plussers zitten steeds vaker op Facebook, Twitter en WhatsApp, blijkt uit onderzoek van het CBS. Is appen de oplossing tegen eenzaamheid?  Romy van der Poel  3 januari 2018 om 20:01  Een oudere gebruikt een iPad. Ouderen maken steeds meer gebruik van van sociale media. Foto Lex van Lieshout/ANP  Ouderen zijn steeds vaker actief op sociale media. Vooral 65- tot 75-jarigen maken meer gebruik van Facebook, Instagram en WhatsApp. Dat blijkt uit onderzoek van het CBS. 64 procent van de ouderen zit op sociale media, vijf jaar geleden was dat nog 24 procent.  Ook de 75-plusser maakt een online opkomst. 35 procent van de 75-plussers is actief op sociale media, vijf jaar geleden was dat nog maar 5 procent. Ter vergelijking: „vrijwel alle jongeren” maken volgens het CBS gebruik van sociale media.  61  Ouderen maken steeds vaker gebruik van mobiel internet, zodat ze ook buiten de deur online kunnen. 61 procent van de 65- tot 75-jarige heeft mobiel internet. Bij de 75-plussers is dat 33 procent. Vijf jaar geleden ging het respectievelijk nog om 16 en 4 procent.  53  Iets meer dan de helft van de 65- tot 75-jarigen (53 procent) gebruikt een smartphone om te facebooken of whatsappen. Van de 75-plussers gebruikt 33 procent een smartphone. Na de smartphone is de tablet het populairst.  Dat er steeds meer ouderen online zijn is volgens ouderenbond ANBO ook weer niet zo opzienbarend. „Men gaat er altijd snel vanuit dat ouderen iets wel ingewikkeld zullen vinden.” Als een analoog middel wordt ingeruild voor iets digitaals (bijvoorbeeld toen de Belastingdienst aankondigde dat de blauwe envelop zou verdwijnen), gaat bij de ouderenbond standaard de telefoon. „Maar we zien juist dat mensen tot op hoge leeftijd mee proberen te doen”, zegt de woordvoerder. Oudere mensen leren misschien wat trager, vinden dingen wat moeilijker of spannender. „Maar dat betekent niet dat ze niet willen leren.”  Vooral WhatsApp is verantwoordelijk voor de toename van ouderen online. Het aantal gebruikers van meer ‘open’ sociale netwerken als Facebook en Twitter steeg de afgelopen jaren een paar procentpunten, terwijl het gebruik van chat-apps onder 75-plussers verdubbelde (van 7 naar 15 procent).  Het gebruik van Facebook, Snapchat en Instagram blijft groeien in Nederland. Maar het vertrouwen in sociale media daalt. „We laten op sociale media niet meer het achterste van onze tong zien.”  Kan appen de eenzaamheid verdrijven? „Sociale media zijn geen duizenddingendoekje”, aldus de ANBO. Maar als ouderen contact maken en onderhouden, is dat volgens de bond online vaak eenvoudiger dan offline. „Zeker wanneer mensen minder goed ter been zijn, of verder weg wonen.”  Rita de Jong (75) uit Hengelo, gepensioneerd verkoopster  Rita de Jong heeft nog nooit „één woord uitleg” over sociale media gehad. Het is eerder andersom, zegt ze. Zij leerde haar kleinzoon op zijn twaalfde hoe hij websites moest maken. Hij is inmiddels 22 jaar oud en IT’er.  De Jong kijkt en praat graag mee in Facebookgroepen, zeker drie uur per dag. „Even tellen hoor. Vijftien, zijn het er.” Ze praat er over koolhydraatarme en vetrijke voeding – „daar ben ik een paar jaar geleden helemaal ingedoken”. Ze is ook lid van een Facebookgroep over breimachines, die machines verkocht ze voor ze met pensioen ging.  Facebook is er niet om haar kleinkinderen te volgen. Ze wonen in de buurt en plaatsen bovendien toch bijna niets. „Ik moet maar eens op Instagram kijken. Volgens mij zijn ze daar allemaal heen.”  Haar man is juist van het andere kamp, „hij kan alleen maar op sociale media afgeven”. Omdat hij te veel hoort over het kwaad dat op sociale media wordt gesticht, denkt Rita de Jong. Hij heeft wel een smartphone, maar alleen omdat zij het wil. „Het lijkt me zo handig, als hij ergens is, dat hij zelf kan opzoeken waar hij heen moet.” Uiteindelijk zoekt ze de informatie vaak alsnog zelf op.  Soms lezen ze samen iets wat ze op Facebook tegenkomt en praten ze daarover. Bijvoorbeeld artikelen over hoe „voeding wordt gemanipuleerd door de industrie”.  De iPad werd aangeschaft nadat de man van Neel Robbeson overleed, vijf jaar terug. Haar vaste computer is sindsdien bijna onaangeraakt. „Als ik naar bed vertrek gaan de iPhone en iPad altijd mee.” Zo staat ze altijd in contact met haar kinderen en kleinkinderen. Ze bellen steeds minder, whatsappen vooral, of facetimen. „Nee, ik zou het niet kunnen missen. Als mijn iPhone stuk is, ga ik regelrecht naar de MediaMarkt.”  Op Facebook zit ze „misschien al meer dan tien jaar”. Ze maakte een account toen haar dochters en kleindochters erover vertelden. „Met Nieuwjaar plaats ik een foto van mezelf, met gelukkige jaarwisseling. Dat soort dingen.” Op Instagram plaatst ze foto’s van zomeravonden met haar kleindochters, haar tuin als ze net onkruid heeft gewied en van zichzelf, met een Starbucks-beker in haar hand. En toen het spel Pokémon Go vorig jaar even een enorme hit was, ving Neel Robbeson, net als haar kleinkinderen, Rattata’s en Pidgeys. Stuurde ze trots printscreens van haar Pokémon naar haar kleinkinderen.  „Ik hoorde dat mijn kleindochter de nieuwste iPhone had, de X geloof ik. Ik heb nog maar de iPhone 6 Plus. Dan denk ik: ik zou die nieuwe iPhone toch eigenlijk ook wel willen. Misschien moet ik eens vernieuwen, ik heb mijn telefoon al bijna twee jaar.”  Eén keer per kwartaal „schoont” Jelle Ravestein zijn Facebook op. Dan verwijdert hij de Facebookvrienden die wel meelezen maar nooit reageren. „Lurkers”, noemt hij ze. Het gaat niet om de erkenning, zegt hij. „Maar je wilt wel weten of je berichten gelezen worden en wat mensen ervan vinden. Soms hoor ik later pas dat mensen iets hebben gelezen, als ze er in het echte leven over beginnen.”  Ravestein deelt „half filosofische kreten”, grappen, foto’s van zijn drie honden (een jack russel, dwergpincher en chihuahua), zijn columns en verhalen voor maassluis.nu, berichten die hij heeft gelezen. „Dingen die een tijdelijke waarde vertegenwoordigen.” Bijna alleen mensen van boven de veertig jaar reageren nog. „Ouderen gebruiken Facebook echt om gesprekken te voeren. Zij hebben de tijd.” Volgens hem blijven er vooral ouderen op Facebook over.  Dankzij sociale media spreekt Ravestein weer met mensen van vroeger, van wie hij verwacht dat hij nooit meer contact zou hebben, maar die hij weer tegenkwam en bleef volgen. Sociale media kunnen volgens hem zeker helpen tegen eenzaamheid. „Kijk naar mijn 94-jarige schoonmoeder, die een tablet van haar dochter kreeg. Nu kan ze op een afstand spelletjes met haar dochters spelen, en over ditjes en datjes praten. Ze ervaart dat als een verrijking van haar leven.”  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",other
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  New York, Kentucky, Massachusetts en Connecticut hebben zich bij de Amerikaanse staat Californië gevoegd in de aanklacht tegen het stopzetten van van Obamacare-subsidies aan zorgverzekeraars tegen de regering Trump.  Dit heeft de procureur-generaal van Californië Xavier Becerra vrijdag bekendgemaakt. Hij zal de staten leiden in de zaak tegen de regering.  Samen willen de staten Trump dwingen om de volgende betalingen over te maken, om te voorkomen dat hun armste inwoners hun zorgverzekering verliezen. Deskundigen vrezen dat het een lastige rechtszaak wordt.  Het Witte Huis zegt dat het ministerie van Justitie heeft uitgezocht dat er geen verplichting is om subsidies te betalen. Deze subsidies krijgen de zorgverzekeraars om de kosten te dekken voor het verzekeren van minima die vallen onder de zorgwet Affordable Care Act, in de volksmond Obamacare.  De staten zijn tegen het decreet dat president Trump donderdag tekende. Daarin staat dat zorgverzekeraars niet langer recht hebben op subsidies voor Obamacare, omgerekend 6 miljard euro op jaarbasis. Door het wegvallen van deze steun dreigen de premies voor de zorgverzekeringen in het land fors te stijgen.  Het nieuwe decreet maakt volledig uitgeklede verzekeringspolissen mogelijk. Deze speciale polissen zouden niet, zoals Obamacare voorschrijft, de kosten van essentiële basiszorg vergoeden. Amerikanen die afhankelijk zijn van Obamacare, de armsten van het land, gaan hier juist op achteruit.  Eerdere pogingen om af te komen van Obamacare strandden in het Amerikaanse Congres. Het is nog onduidelijk of de laatste in de reeks juridisch is toegestaan. Experts vragen zich af of het mogelijk is om het gezondheidsstelsel per decreet te wijzigen.  De maatregel van het Witte Huis heeft geleid tot felle kritiek van de Democraten. Zij beschuldigen Trump van het ondermijnen van de wet.  Volgens de rekenkamer van het Congres verliezen mogelijk tientallen miljoenen Amerikanen hun zorgverzekering als de plannen doorgaan. Trump laat vrijdag weten Obamacare ""stap voor stap"" te willen ontmantelen.",politics
"Volgens diverse Britse media is er een akkoord over de eindafrekening voor de Britten. Die kan oplopen tot 100 miljard euro.  Door onze correspondent Melle Garschagen | pagina 1  LONDEN  Het Verenigd Koninkrijk lijkt bereid als onderdeel van de Brexit tientallen miljarden euro’s meer te betalen aan de Europese Unie dan tot nu toe het geval was. Dat melden Britse media waaronder de Financial Times en The Daily Telegraph.  Volgens de kranten zal het VK zijn betalingsverplichtingen als EU-lid nakomen. In totaal komt dat dan neer op een brutobedrag van circa 100 miljard euro. Als daar de geldstroom die vanuit de EU naar het Verenigd Koninkrijk vloeit (landbouwsubsidies, terugbetaling leningen, inleg Europese Investeringsbank) van afgetrokken wordt, verwachten de Britten tussen de 45 en 55 miljard euro te betalen, aldus Britse media.  In haar toespraak in Florence in september zei de Britse premier May slechts 20 miljard te willen betalen. Dat is het Britse deel van de huidige meerjarenbegroting (die loopt tot 2020). „Ik wil niet dat onze partners vrezen meer te moeten betalen of minder te zullen ontvangen als gevolg van onze keuze te vertrekken”, aldus May toen. Meer geld zou volgens de premier onderwerp zijn van onderhandelingen – en afhankelijk zijn van Britse toegang tot de Europese interne markt in een overgangsfase in de jaren na Brexit.  Waarschijnlijk wordt nu geen precies bedrag afgesproken dat de Britten in één keer moeten overmaken. Het duurt mogelijk decennia voordat helder is hoeveel de Britten verschuldigd zijn.  Onderhandelaars zeggen onmogelijk te kunnen weten wat rentestanden en wisselkoersen in de toekomst doen, of hoelang gepensioneerde EU-ambtenaren, voor wie de Britten medeverantwoordelijk zijn, in leven blijven en betaald dienen te worden. Het zal dus lang duren voordat de rekening voldaan is – politiek gevoelig voor Brexiteers die snel af willen van alles wat met de EU te maken heeft.  De tijd dringt, weten de Britten. Op 14 en 15 december besluiten de overige 27 EU-leiders of er genoeg schot in de onderhandelingen zit om over de toekomstige handelsrelatie te praten. Met minder dan anderhalf jaar tot de uittreding is die goedkeuring van enorm belang voor de Britse economie, politieke stabiliteit en voor de loopbaan van premier May.  Het Britse bedrijfsleven eist snel duidelijkheid en oefent grote druk uit op May. Juist daarom overtuigde de premier een paar dagen geleden haar ministers een beter bod te steunen. Zelfs de overtuigde Brexiteers Michael Gove en Boris Johnson, die in juli zei dat de EU „kon fluiten” naar een miljardenbetaling, stemden in.  De toezegging betekent niet dat de weg naar een Brexitakkoord vrij is. Er is geen officiële bevestiging dat de gemelde bedragen kloppen. Ook is geld slechts een van de dossiers waarin voortgang geboekt moet worden.  In de kwestie van de rechten van EU-burgers in het Verenigd Koninkijk en vice versa is onenigheid over de rol van het Europees Hof van Justitie en de voorwaarden voor gezinshereniging. Ook bestaat er grote verwarring over hoe de Noord-Ierse grens na Brexit even ‘onzichtbaar’ kan blijven als nu. De EU verlangt daarover zekerheden. Het is de vraag of die solidariteit met Ierland, dat met een veto dreigt, even groot blijft als er inderdaad een deelakkoord over geld is: de handelsrelatie is ook in het belang van grote EU-landen als Duitsland en Frankrijk en belangrijke Britse handelspartners als Nederland.  Het Britse ministerie van Brexitzaken is in „intensieve gesprekken” verwikkeld. Een akkoord over geld zou een doorbraak zijn, maar tal van taaie onderwerpen kunnen voor grote problemen zorgen in de week van de waarheid voor deze fase van de onderhandelingen.  4 december 2017. EC-voorzitter Juncker en de Britse premier May onderhandelen over de vraag of er voldoende voortgang is geboekt over de eindafrekening voor de Britten, over de open grens met Noord-Ierland en over de toekomstige rechten van EU-burgers in het VK.  14 en 15 december 2017. Als ze vinden dat er voldoende vooruitgang is geboekt, dan kunnen de Europese regeringsleiders besluiten dat de onderhandelingen over de toekomstige handelsrelatie worden geopend.  29 maart 2019. Deze datum is door de Britten wettelijk vastgelegd als dag waarop de Brexit plaatsvindt.",business
"BREDA - Vanwege een seinstoring reden er vrijdagochtend geen treinen tussen Breda en Gilze-Rijen. Het treinverkeer is rond elf uur voor een groot deel weer opgepakt: er rijden alleen nog minder intercitytreinen tussen Breda en Tilburg. Ook rijden er geen sprinters tussen Breda en Tilburg Universiteit.  Rond half twee rijden alle treinen weer volgens planning, verwacht de NS.  De seinstoring had gevolgen voor de trajecten Breda-Den Bosch en Breda-Eindhoven. Er werden daarom bussen ingezet.",business
"Partijveteraan Alexander Gauland wordt, naast de zittende voorzitter Jörg Meuthen, de tweede man aan de top van de AfD.  Juurd Eijsvoogel  2 december 2017  Alexander Gauland. Foto Michael Sohn/AP  De Alternative für Deutschland (AfD) heeft na een chaotische stemming opnieuw gekozen voor een tweekoppige leiding – waarbij de relatief gematigde vleugel een pijnlijke slag is toegebracht. Naast de zittende voorzitter Jörg Meuthen werd zaterdag op een partijcongres in Hannover niet, zoals verwacht, de als pragmatisch bekend staande Georg Pazderski tot co-voorzitter gekozen.  In plaats daarvan wordt partijveteraan Alexander Gauland, die geldt als beschermheer van de radicale stroming in de partij, de tweede man aan de top. Gauland (76) is ook al een van de twee leiders van de AfD-fractie in de Bondsdag.  Herhaaldelijk is hem racisme verweten, onder meer door opmerkingen over de zwarte voetballer van Jérôme Boateng (‘naast een Boateng willen de mensen niet wonen’). Over minister Aydan Özoguz van integratie, die in Duitsland geboren is maar Turkse wortels heeft, zei dat hij blij zou zijn als ze afgevoerd wordt naar Anatolië.  Voor de verkiezingen in september deed Gauland ook veel stof opwaaien toen hij zei dat Duitsland „het recht heeft trots te zijn op de prestaties van Duitse soldaten in twee wereldoorlogen’’. Hij heeft zich steeds verzet tegen pogingen om Björn Höcke, de radicale voorzitter van de afdeling Thüringen, uit de partij te zetten. Höcke hield begin dit jaar een rede waarin hij betoogde dat het Holocaust-monument in Berlijn „een monument van de schande’’ is en dat de manier waarop Duitsland omgaat met zijn naziverleden „een wending van 180 graden’’ nodig heeft.  Net als bij andere grote AfD-bijeenkomsten, vond het congres plaats onder massale politiebewaking. Rond het congrescentrum stonden trucks met waterkanon, pantserwagens, tientallen busjes ME’ers en in de lucht hing een politiehelikopter. Anti-AfD-demonstranten probeerden de toegang tot het congresgebouw te blokkeren. Maar met waterkanon maakte de politie de weg voor de gedelegeerden vrij. Met een uur vertraging kon het partijbijeenkomst beginnen.  Op het partijcongres lukte het de favoriet Pazderski, voorzitter van de afdeling Berlijn, in twee achtereenvolgende stemrondes niet om de vereiste absolute meerderheid voor het co-voorzitterschap te behalen tegen een onverwacht sterke tegenkandidaat: prinses Doris von Sayn-Wittgenstein, voorzitter van de fractie in Sleeswijk-Holstein. Die had een felle rede gehouden en daarmee groot en luidruchtig enthousiasme losgemaakt onder de bijna 600 afgevaardigden.  Ze hekelde geweld tegen AfD-afgevaardigden – bij binnenkomst was een lid van de Bondsdag-fractie aangevallen en verwond door anti-AfD-betogers. En ze pleitte voor een eendrachtig Duitsland. „Duitsland is in de geschiedenis altijd sterk geweest als we een eenheid vormden.” In 2016 voerde ze campagne met de leus ‘Heimat statt Multi-Kulti’ – geboortegrond in plaats van multiculti.  In de eerste stemronde kreeg Von Sayn-Wittgenstein net iets meer stemmen dan Paderski, maar geen absolute meerderheid. In de tweede ronde was het andersom. Om de impasse te doorbreken stelde Gauland zich kandidaat, waarop de andere twee zich terugtrokken.  Nadat voorzitter Frauke Petry de partij in september had verlaten, leek de richtingenstrijd uit te lopen op een overwinning van de radicale AfD-ers. De verkiezing van Pazderski had moeten tonen dat beide vleugels aan de top vertegenwoordigd zijn. Na zijn nederlaag is dat moeilijker vol te houden.  Meuthen werd aanvankelijk tot de relatief gematigde vleugel gerekend, maar zijn profiel werd minder duidelijk toen hij het afgelopen jaar de banden aanhaalde met de groep rond Höcke.  De econoom Meuthen (56) is lid van het Europees Parlement. De afgelopen twee jaar had hij voortdurend ruzie met zijn co-voorzitter Frauke Petry. Als fractievoorzitter in het deelstaatparlement van Baden-Württemberg slaagde Meuthen er niet in om zijn verdeelde fractie bijeen te houden. Niettemin stemde zaterdag 72 procent van de bijna 600 afgevaardigden voor een verlenging van zijn voorzitterschap van de partij. Hij had geen tegenkandidaat.  Het congres, dat het hele weekeinde duurt, is het eerste sinds de partij zitting heeft in de Bondsdag. Bij de verkiezingen in september kreeg de in 2013 opgerichte partij 12,6 procent van de stemmen. Daarmee werd ze, na CDU/CSU en SPD, de op twee na grootste in het parlement.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",politics
"Natuur en cultuur  Boswachter Thomas van der Es houdt van De Biesbosch. Hij werkt er en schreef er een boek over. „Je voelt je nietig.”  Door onze redacteur Arjen Schreuder | pagina 10 - 11  Dordrecht.  Ooit was hij de jongste boswachter van Nederland. Inmiddels struint Thomas van der Es (30) alweer ruim negen jaar namens Staatsbosbeheer door de Biesbosch, het gebied waarmee hij sinds zijn jeugd is vergroeid. „Ik kom uit Sliedrecht”, vertelt hij. „Ik hield als kind behalve van de natuur ook wel van sport. Ik speelde fanatiek volleybal. Maar als in het najaar al die vogels hier naartoe kwamen vliegen, dan trok dat enorm, en dan liet ik bij wedstrijden weleens verstek gaan.”  Thomas van der Es is een boswachter zoals je die graag ziet: enthousiast vertellend over hoe hij van zijn hobby, de natuur, z’n beroep heeft mogen maken; in een ferme tred wandelend langs wilgenbossen, gewapend met telescoop en verrekijker; onderweg halt houdend, een conversatie bruusk onderbrekend met een korte stilte, gevolgd door de reden daarvoor. „Citroenvlinder.” „Blauwe glazenmaker.” „Goudplevier.” „Oranje luzernevlinder.” „Kijk die boom, omgeknaagd door bevers.”  Hij vertelt dat hier bijna dertig jaar geleden de bever weer werd uitgezet, het dier dat in 1826 voor het laatst in Nederland was gezien. Dat er nu zowat honderd beverfamilies in de Biesbosch wonen. De bever is een populair dier geworden, veel bezoekers komen er speciaal voor naar dit uitgestrekte natuurgebied. Er wordt tegenwoordig wel eens geklaagd over de schade die bevers aanrichten, zoals in Limburg, waar ze dammen in riviertjes bouwen en de waterhuishouding verstoren. „Tragisch”, zegt Van der Es, dat er soms gesproken wordt over jagen op bevers. „Ze veroorzaken hier nauwelijks schade.”  Vorige week verscheen een boek van Thomas van der Es, De Nieuwe Biesbosch, over de veranderingen die het gebied op de grens van Zuid-Holland en Noord-Brabant heeft doorgemaakt, geïllustreerd met tekeningen van Stef den Ridder. Tot in de jaren zeventig van de vorige eeuw was de Biesbosch het ruige domein van griendwerkers, vissers, kooikers, jagers, en boeren. Tot de bouw van de dam in het Haringvliet, een van de Deltawerken, stond de Biesbosch in een open verbinding met de zee, en schommelde het zoete water twee meter met eb en vloed. De Biesbosch was een soort Waddengebied, met zandplaten, vissen als paling en spiering die vanuit zee de rivieren op trokken, en zeehonden.  Sinds de bouw van de dam is het getijdenverschil nog maar dertig tot zeventig centimeter. Er werd land ingepolderd. Er stonden aardappels en suikerbieten. De griendwerkers trokken zich geleidelijk terug. Wat er langzamerhand voor in de plaats kwam, is heel veel natuur. Er zijn landbouwgebieden ontpolderd. Er zijn reservaten aangelegd. En het water heeft ook om veiligheidsredenen meer ruimte gekregen. Door onder meer de ontpoldering van de Noordwaard, een grote polder in de Brabantse Biesbosch, houden aangrenzende steden bij hoge afvoeren van rivierwater droge voeten. „De Biesbosch is veranderd van een cultuurgebied met een rijke natuur naar een natuurgebied met een rijke cultuur”, schrijft Van der Es in zijn boek.  Misschien, als binnenkort, na ruim twintig jaar praten, de sluizen van de dam in het Haringvliet op een kier worden gezet, zal het water weer vaker sterker heen en weer gaan, ten gunste van veel natuur en van trekvissen. Van der Es kan niet wachten: „Heel fijn voor die miljoenen vissen!”, schrijft hij.  Maar ook nu al, zonder groot getij, is de natuur spectaculair. „Bij een westerstorm wordt het water opgestuwd. Bossen komen onder water te staan. Dieren slaan op de vlucht. Ik heb wel eens een haas in een boom zien zitten.” De kracht van de natuur overweldigt hem op zulke momenten. „Je voelt je nietig.”  De oppervlakte ‘natte natuur’ in de Biesbosch is in twintig jaar verdubbeld. Binnenkort wordt een nieuw stuk natuur aangelegd, binnendijks, de Nieuwe Dordtse Biesbosch, tussen Dordrecht en Sliedrecht, zodat je op slechts een kilometer afstand van de stad kunt verdwalen. „Dit is een immense delta in de achtertuin van de Randstad. Dit is een gebied waar je de gekte van de grote stad kunt ontvluchten”, zegt Van der Es.  We zetten koers naar de vogelhut, een betonnen gevaarte op de Tongplaat, aan de rand van Dordrecht. „Hier stonden vijf jaar geleden suikerbieten.”  Onderweg vertelt Van der Es dat op zijn kinderkamer vroeger een poster hing van soorten die ooit nog weleens zouden kunnen terugkeren naar Nederland. Zoals de bever en de visarend – die nu in de Biesbosch verblijven. Net als zijn ouders was hij wild van natuur. Als lid van de Jeugdbond voor Natuur- en Milieustudie zag hij zijn eerste lepelaars.  Tot enkele jaren geleden woonde hij met zijn vriendin in een oud vakantiehuisje middenin de Biesbosch, in de voormalige Polder Maltha. Helaas moest hij er na drie jaar uit. „Dik balen.” Nu woont hij nu in een ‘gewone’ wijk in Dordrecht. „Ik sta elke morgen voor de pont op weg naar mijn werk hier.”  Het treft. We drentelen een kwartier rond de vogelhut als Van der Es „paniek” signaleert onder de grote aantallen krakeenden, meerkoeten, wintertalingen en kieviten, rustend in het moeras. Hoog in de lucht cirkelt iets. Een zeearend. „Boven die bosrand”, zegt hij, z’n verrekijker grijpend. „Hij lijkt alleen. Je zou hem vanuit Dordrecht kunnen zien.” Vogels vliegen krijsend op. „Het is nu één grote puinzooi.” Jagen doet de zeearend niet. „Hij zweeft op thermiek.” Dat vinden zeearenden lekker. Zowat een kwartier lang houden we de opzienbarende roofvogel in het zicht, de „vliegende deur” zoals hij ook wel wordt genoemd, vooral vanwege de grote spanwijdte van z’n vleugels, bijna tweeënhalve meter. De andere, kleine vogels houden zich koest, angstig. „Je zou bijna denken: waarom gaan die vogels hier rusten, met al die roofvogels in de buurt.” Van der Es vindt het fantastisch dat de zeearend hier broedt. Dat soorten als deze zich hier kennelijk thuis voelen. Hij zou er nog wel meer willen zien terugkeren. De otter bijvoorbeeld. „Dit is een ideaal gebied voor de otter.” Andere soorten waarvan hij droomt: ringslang, edelhert, bijeneter, zwarte ibis, bosbeekjuffer, steur en zalm. „Dat zijn mijn droomsoorten.”",entertainment
"Maandag, 10 juli 2017 om 19:46  Frank de Boer heeft zijn eerste aanwinst voor het nieuwe seizoen bijna binnen. De BBC meldt maandag dat Crystal Palace de 21-jarige middenvelder Ruben Loftus-Cheek komend seizoen huurt van Chelsea. Op Stamford Bridge moest hij de afgelopen seizoenen genoegen nemen met een bijrol. Onder De Boer is de kans op speelminuten aanzienlijk groter.  Door de stevige concurrentie op het middenveld bij Chelsea kwam Loftus-Cheek vorig seizoen niet verder dan 29 speelminuten in de Premier League. Hij moest het doen met zes invalbeurten, terwijl hij de seizoenen daarvoor ook amper aan de bak kwam. In totaal staat de teller op 32 wedstrijden voor Chelsea, waar zijn contract doorloopt tot medio 2021.  Het aantrekken van Loftus-Cheek wordt het eerste succes van De Boer op de Engelse transfermarkt. Ook Mamadou Sakho staat op het lijstje van de Nederlandse manager. Echter, the Eagles denken er niet aan om de verdediger definitief over te nemen van Liverpool. De vraagprijs van the Reds voor de mandekker ligt te hoog, evenals zijn salaris.  Dit zou enorm goed zijn voor zijn ontwikkeling, lekker veel minuten maken bij Palace aankomend seizoen en dan daarna bij Chelsea 1 echt indruk maken! Ik heb hoge verwachtingen voor RLC, dus ik hoop dat deze zet hem goed zal doen  Frank de Boer heeft zijn eerste aanwinst voor het nieuwe seizoen bijna binnen. De BBC meldt maandag dat Crystal Palace de 21-jarige middenvelder Ruben Loftus-Cheek komend seizoen huurt van Chelsea. Op...Lees verder",entertainment
"Vrijdag, 23 februari 2018 om 14:42  Phillip Cocu betreurt de schorsing van Hirving Lozano. De aanvaller is door de tuchtcommissie van de KNVB voor drie wedstrijden geschorst naar aanleiding van zijn rode kaart in het duel met sc Heerenveen (2-2). PSV kan nog in beroep gaan tegen deze schorsing, maar moet Lozano in ieder geval komende zondag missen in het uitduel met Feyenoord.  Volgens de tuchtcommissie maakte Lozano zich schuldig aan het slaan van Lucas Woudenberg. Door de schorsing moet PSV zijn topscorer in de wedstrijden tegen Feyenoord, FC Utrecht en Willem II missen, indien het eventuele beroep niets aan de straf verandert. ""Ik blijf dit zwaar gestraft vinden. Wij hebben alles gedaan om dat aan te tonen"", citeert het Eindhovens Dagblad de trainer tijdens de wekelijkse persconferentie. ""We overwegen nu wat we doen, we hebben nog even de tijd.""  ""Iedereen krijgt hier in een seizoen soms mee te maken. We gaan het tegen Feyenoord doen met de jongens die wel beschikbaar zijn"", verklaart Cocu. Tot die spelers lijken ook Marco van Ginkel en Luuk de Jong te behoren. Van Ginkel miste de laatste drie duels door een knieblessure; De Jong trainde woensdag niet mee omdat hij dinsdag een tik had gekregen. Vrijdag trainde het duo zonder problemen mee. ""Als ze morgen trainen, zijn ze inzetbaar zondag"", aldus Cocu.  Reeel gezien moet Woudenberg geel krijgen, Lozano rood. PSV een vrije trap. Van Polen geel. Huntelaar rood. Ajax een penalty. De regel dat mits beoordeeld dat je de dans ontspringt is al jaren een probleem. En je moet of niets of alles beoordelen naar aanleiding van de videobeelden.  Ik blijf rood ook wel zwaar vinden maar ben er nu wel klaar mee! Gewoon gudmondsson opstellen op rechts i.p.v. lozano. Waarschijnlijk doet hij het zeker niet slechter op rechts dan lozano want dat scheelt nogal hoor; lozano op links of rechts.  Huntelaar maakt precies dezelfde beweging en komt eraf met geel.. wel raar dat het nu opeens tegen Feyenoord is en de straf wordt aangehouden.. probeert de KNVB hier de competitie te beïnvloeden .. vult u doe vraag maar zelf in  Als je als club in de middenmoot speelt compenseert het aan het eind van de competitie wel denk ik. Probleem is alleen dat als je zoals Ajax en PSV amper punten verspeelt het wel cruciaal kan zijn omdat er dan weinig is voor compensatie.  @wooshx, Vind je? Persoonlijk vind ik het een slappe reactie. Hij gaat het achteraf relativeren (wat moet je anders om je ploeg niet te demotiveren?). Hij heeft het alleen maar over dat hij de straf te hoog vindt. Waar zegt hij; Dit was een fout van Lozano, daar hebben we hem op aangesproken en we gaan nu 3 wedstrijden zonder hem knallen. Hij zoekt het nog steeds ergens anders  Laten we asjeblieft vaststellen dat dit gewoon de straf is die op dit vergrijp van toepassing is. Dat gezeur moet nu maar eens ophouden. Laat Cocu Lozano eens laten weten dat hij hiermee zijn ploeg benadeeld heeft.  Precies. Ook gezien dit al de zevende rode kaart is voor Lozano in zijn prille carrière en alweer de tweede in een ruim half jaar in Nederland, zou deze speler eens goed in de spiegel moeten kijken, wie daar verantwoordelijk voor is. Het zal toch niet aan de zeven arbiters hebben gelegen, dat hij zo vaak ban het veld is gezonden. Er ligt naar mijn idee een schone taak voor PSV en Cocu om hierover eens met de Mexicaan te gaan babbelen, hoe het in de toekomst te verminderen.  idd, en dan kunnen ze meteen zijn irritante gedrag in het veld bespreken. Ik denk namelijk dat hij de scheidsrechters zelf negatief beïnvloedt door zijn constante gezeur en gerol over het gras als hij een bal kwijt is. Luuk de Jong is daar de laatste tijd ook constant mee bezig. Ik weet, dat het er allemaal bij hoort, want soms krijg je de scheidsrechter daardoor mee (de laatste 10 minuten van de wedstrijd tegen Heerenveen heeft de Jong 5 vrije trappen mee gekregen ...vaak door zijn overdreven gedrag na een duel), maar het zal ook vaak tegen je gaan werken.  Ik blijf het ook zwaar gestraft vinden. De beweging die hij maakt is een duidelijke reactie op het feit dat hij heel irritant wordt vastgehouden. Wat mij betreft had de tuchtcommissie het bij 1 wedstrijd schorsing gehouden en daarnaast die voorwaardelijke straf laten staan. In dat geval wordt hij gestraft voor gedrag dat we niet op het voetbalveld willen zien en mist hij slechts 1 wedstrijd. Daarnaast lijdt de Knvb ook geen gezichtsverlies door een scheidsrechter te laten vallen.  Daar heb je inderdaad een punt, ware het niet dat de vorige rode kaart ook al twijfelachtig was en hier zeer veel over gezegd en geschreven is. Ik ben wel van mening dat Lozano af en toe te wild en te onbevangen de duels in gaat en het hiermee een beetje over zichzelf afroept.  Om zo met je arm te gaan zwaaien, bij een 2-0 voorsprong, vlak voor rust, is gewoon heel dom. Rode kaart is terecht. En met 7 rode kaarten in ruim 2 jaar tijd doe je toch iets verkeerd. Huntelaar heeft Poepmazzel. Van dat “hij heeft het beoordeeld dus we kunnen er niks meer mee doen” moeten we eens onder de loep nemen.  De straf voor Lozano is meer dan terecht. Het is de straf van Huntelaar die niet terecht is. We moeten af van het systeem: Is reeds beoordeeld door scheidsrechter, dus het kan niet meer. Dat is de hele pijn in dit geval.  Ik denk niet dat er zozeer met twee maten wordt gemeten, maar dat er op de actie van Huntelaar geen meetlat kan worden gelegd ivm het al beoordeeld hebben van deze actie door de scheids. Als de scheidsrechter dit bij Huntelaar niet had afgefloten en niet had gemeld in het rapport, had Huntelaar ook een schorsing aan zn broek gehad.  Mensen die roepen dat dit te zwaar bestraft is kan ik werkelijk waar niet geloven.... 4 wedstrijden voor een arm die totaal niet hoort te zwaaien op die manier vind ik meer dan terecht. Helemaal met het verleden van Lozano, lees recidivist, met 7 rode kaarten in 2 seizoen is huge... Kan Ramos nog een puntje aan zuigen.  Helemaal mee eens. Echt jammer dat mensen met hun clubbril op domme dingen gaan zeggen over de Knvb, terwijl je gewoon naar de actie van je eigen speler moet kijken en dan niet anders kunt dan concluderen dat alleen de speler schuldig is aan zijn eigen schorsing.  Het is natuurlijk veel makkelijker om te zeggen: Jaa, maar hij.... Vele mensen snappen denk ik niet wat de stappen zijn, wat de richtlijnen zijn mbt schorsen enz, want men roept over meten met twee maten.... Dan snap je t gewoon niet.....  Ach, laat lekker gaan PSV! Dit is een kansloze zaak, er is immers best wel wat te zeggen voor de rode kaart. Lozano is uiteindelijk degene die ons in deze klote situatie heeft gebracht waardoor we flinke schade op kunnen gaan lopen. Het vizier moet hoe dan ook op zondag. Probeer eens een keer te voetballen zou ik zeggen, anders ben je zo wie zo kansloos aankomende zondag, ook al zou Lozano meedoen.  Je moet inloggen om te reageren. Heb je nog geen account? Dan kun je je gratis registreren.Inloggen  Phillip Cocu betreurt de schorsing van Hirving Lozano. De aanvaller is door de tuchtcommissie van de KNVB voor drie wedstrijden geschorst naar aanleiding van zijn rode kaart in het duel met...Lees verder",entertainment
"MIDDELBURG - Ontsloeg Sinke Transport in Kruiningen een medewerker omdat hij zich negatief uitliet over dominee Gerrit Bredeweg? Over die vraag mag de kantonrechter in Middelburg zich de komende vier weken het hoofd breken.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  De kantonrechter moet ook oordelen over twee andere vragen: stemde de Kruininger zelf in met zijn ontslag en was dit nog terecht ook omdat hij meerdere malen diefstallen pleegde? En: moet het bedrijf een dikke schadevergoeding betalen omdat de medewerker is mishandeld?  De kwestie is sterk verweven met de ‘kerkrel’ in Kruiningen. Dinsdag, een dag nadat dominee Gerrit Bredeweg uit de Gereformeerde Gemeente Kruiningen stapte en een eigen kerk begon, staan leden van de in twee kampen verscheurde kerk tegenover elkaar voor de kantonrechter.  Over hun positie in het conflict tussen Bredeweg en oud-diaken Henk Jansen zijn de strijdende partijen het in elk geval wel eens. De oud-medewerker van Sinke Transport sympathiseert met Jansen. Hij vindt dat Bredeweg zijn familie schade heeft berokkend en daarvoor excuses moet aanbieden. De directeuren van de Sinke Groep staan achter de dominee en tolereerden het niet dat hun werknemer zich tegenover collega’s negatief uitliet over Bredeweg.  Op zaterdag 22 juli leidt dit tot een conflict in de kantine van de Goese vestiging van het bedrijf. Daarbij, zo bevestigen beide partijen tegenover de rechter, gaat het er heftig aan toe. Eén van de directeuren geeft toe dat hij de man heeft gesommeerd zijn werkkleding uit te trekken, en in een handgemeen een deel van zijn overall heeft gescheurd. Daarna zegt hij dat de medewerker maar naar huis moet lopen. Dat waren de emoties, zegt hij. ,,Mijn broer zegt daarna: rij maar met de bedrijfsbus naar huis.” De broers benadrukken dat het gesprek verder rustig is verlopen.  Dat duurt tot het moment dat de werknemer zijn inmiddels ingeleverde telefoon van de balie grist om er een geheugenkaartje uit te halen. ,,Daar staan preken op waar ik naar luisterde als ik bijvoorbeeld op de shovel zat”, licht hij toe. Op de beelden is te zien dat hij door een van de directeuren wordt beetgepakt, tegen de muur wordt geduwd en daarna op de grond belandt.  ,,Duw- en trekwerk uit noodweer vanwege diefstal”, kwalificeert advocaat Jan Boogaard namens Sinke Transport. ,,Als hij gewoon om de SD-kaart had gevraagd, was dit nooit gebeurd”, zegt één van de directieleden. Boogaard erkent dat het er ‘nogal stevig aan toegaat’, maar dat nergens op de beelden te zien is dat de werknemer aan bijvoorbeeld zijn nek voelt vanwege vermeend letsel.  Advocaat Arjan Klaassen denkt daar namens de oud-medewerker heel anders over. Hij spreekt van mishandeling. ,,De emoties over wat zich afspeelt in de kerk verklaren het optreden van de werkgevers, maar kunnen dit absoluut niet rechtvaardigen”, vindt hij.  De oud-werknemer eist een vergoeding van 77.000 euro. Sinke Transport eist dat de man een boete betaalt omdat hij, door het verhaal onder meer aan de familie Jansen te vertellen, bedrijfsgevoelige informatie heeft verspreid.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Suffe jingles, interviews over non-items en de persoonlijke problemen van de presentatoren. En vergeet ook de knullige techniek van Tedje van Lieshout niet. Dat is Radio Bergeijk, het radiostation voor Bergeijk, gepresenteerd door ankerman Toon Spoorenberg en zijn beste kennis Peer van Eersel.",entertainment
"Dit is het laatste Premium artikel dat u gratis kunt lezen. Tijd voor een abonnement!  premium  Foto: Dijkstra b.v.  43 min geleden Saskia Belleman  DEN HAAG - Nederland kán niet onmiddellijk voldoen aan richtlijnen voor schone lucht. Het zou met name in de grote steden leiden tot draconische maatregelen met grote gevolgen voor de economie, waarvoor geen draagvlak bestaat bij de bevolking.  Dat betoogde de landsadvocaten Ewald Brans en Bert-Jan Houtzagers woensdagmorgen in de rechtbank van Den Haag tijdens een kort geding dat tegen de Staat was aangespannen door Milieudefensie en de stichting Adem.  Volgens de milieugroeperingen schaadt de Staat de gezondheid van de eigen burgers, door de hand te lichten met de richtlijnen voor luchtkwaliteit. Dat zou ertoe leiden dat ieder jaar tienduizenden mensen gemiddeld dertien maanden eerder doodgaan dan wanneer ze schone lucht hadden ingeademd.  De landsadvocaten vinden dat de Staat „zijn stinkende best doet”, en dat het effect van het beleid te zien is aan de forse dalingen van de fijnstof in de Nederlandse lucht. „De luchtkwaliteit is in decennia niet zo goed geweest. Tussen 2010 en 2015 is de hoeveelheid fijnstof waaraan de burgers zijn blootgesteld gedaald met 15 procent, zegt Brans. Alleen bij „een aantal hardnekkige knelpunten in de steden” worden de normen niet gehaald. Een aantal mensen, 0,01 procent van de bevolking, is daar blootgesteld aan hogere concentraties fijnstof, zeggen de landsadvocaten.  Houtzagers: „Wilt u dat we tegen Rotterdam zeggen: Zet een slagboom neer, vanaf morgen mag nog slechts de helft van de auto’s naar binnen? Dat is niet realistisch, er is geen draagvlak voor bij de bevolking, en het zou enorme economische gevolgen hebben.”  Bovendien kan de Staat helemaal niet in z’n eentje beslissen over milieumaatregelen op lokaal niveau. Daar gaan de lokale overheden over, aldus Brans. „Het is geen kwestie van er 700 miljoen euro die nog op de plank ligt tegenaan gooien. Er is ingrijpende wetgeving voor nodig.”  Milieudefensie vindt dat de Staat te zelfgenoegzaam is, en ten onrechte stelt goed bezig te zijn. „De ’sense of urgency’ ontbreekt, de Staat schiet onverbeterlijk tekort”, aldus advocaat Phon van den Biesen. De raadsman wees op de verhoging van de maximumsnelheid op een aantal wegen naar 130 km per uur. Volgens hem heeft dat evident geleid tot een verslechtering van de luchtkwaliteit. De Staat bestrijdt dat, en zegt dat de snelheidsverhoging meteen wordt teruggedraaid als blijkt dat er wel sprake is van meer vervuiling.  Ook zou de Staat volgens Van den Biesen het jaar waarin de doelen vastgelegd in een luchtkwaliteitsplan moeten zijn behaald, steeds verder naar achter verschuiven, en daardoor tekortschieten in de plicht om de levens en de gezondheid van de burgers te beschermen.  Volgens de Staat mag dat van het Europees hof. Brans: „Bij een overschrijding van de normen, hebben lidstaten het recht om te zoeken naar een balans tussen milieu eisen en andere belangen, zoals economische.”  De landsadvocaten begrijpen niet waarom Milieudefensie en de stichting hebben gekozen voor een kort geding. Spoedeisend belang is er niet volgens hen, omdat op 14 november de bodemprocedure dient bij de rechter. „Bovendien is de materie te complex voor een kort geding.” De kort gedingrechter doet op 7 september uitspraak.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",other
"Ruim drie jaar na zijn aanhouding en na veertien inleidende zittingen is de rechtbank in Amsterdam gestart met de inhoudelijke behandeling van het megaproces tegen Willem Holleeder. Misdaadverslaggever Paul Vugts houdt je in dit blog op de hoogte.  Wieland legt aan Sonja Holleeder voor dat een getuige heeft verteld dat zij 'alles deed' voor Willem toen hij met hartklachten in het ziekenhuis lag. Sonja: ""Je kán niet wegblijven.""  Willem Holleeder zei vorige week dat 'Sonja en Astrid niet bang zijn, maar hard', legt rechter Wieland Sonja voor. Sonja: ""Zou u niet bang worden als uw kinderen bedreigd werden en je weet waartoe hij in staat is?!""  Kort voor de liquidatie van Cor van Hout had Willem tegen hem gezegd dat hij zich niet druk moest maken en dat alles goed was. Sonja: ""Dán moet je je druk maken. Daarna lag hij op de grond.""  19 februari 2018, 16:07  Rechtbankvoorzitter Frank Wieland meldt dat een geaccrediteerde journalist uit de bunker is gezet vanwege het maken van geluidsopnamen.  De opnamen zijn gewist. Wieland: ""Wie dat doet wordt verwijderd en komt er ook niet meer in.""  19 februari 2018, 15:40  De rechtbank pauzeert voor twintig minuten. Om 16.00 uur gaat het verhoor verder.  19 februari 2018, 15:38  Sonja mocht niet praten over het losgeld van de Heinekenontvoering. ""Hij had gezegd: ik moet geen problemen hebben. Ik mocht dus niet praten over het losgeld, want dan kwamen zijn hallen in gevaar.""  Het gaat over de gokhallen Molensteeg 1 en Buddy Buddy op de Wallen, waarin Willem Holleeder volgens Sonja zijn deel van het nooit gevonden losgeld had geïnvesteerd.  Sonja: ""Ik kon dus niet verklaren hoe het zat, want dan zou ik hem in de problemen brengen.""  19 februari 2018, 15:35  Sonja ging bij de gedetineerde Willem Holleeder op bezoek in Vught. ""Ik zei: 'Wat erg van Thomas.' Hij gebaarde meteen dat ik niet moest praten over hem. Bij het weggaan fluisterde hij in mijn oor, zoals altijd. 'Vraag eens aan As of zij iets gehoord heeft of er een fotootje in het dossier zit'.""  Kan het grootspraak zijn geweest als Willem weer liet doorschemeren dat iemand zou worden doodgeschoten?  Sonja: ""Nee. Hij zei het gewoon en het gebeurde. Hij zei ook altijd: 'Ik dreig niet, ik doe'. Hij heeft het gedaan.""  Het is voor Sonja 'een hele opluchting' nu ze 'alles kan vertellen over hoe hij écht is'.  19 februari 2018, 15:28  Nadat in november 2005 vriend George van Kleef was vermoord, moest Sonja naar een benzinepomp in Nieuwegein komen. ""Hij zei: ja, Box, het was hij of ik.""  Nadat Willem Endstra in mei 2004 was geliquideerd moest ze naar de carpoolstrook in Abcoude komen. ""Maike (Holleeders vriendin) was er bij. Hij moest weten of ik nog nieuws had, of Natasja nog wat had gehoord (één van Endstra's vriendinnen) en hij zei ook weer: 'Het was hij of ik'.""  Ook over de criminele kroegbaas Thomas van der Bijl, 'een lieve jongen', heeft Sonja verteld. ""Willem moest ineens een foto van Thomas hebben. Daar stond-ie op. Maar die dozen met foto's zijn al zo vaak in beslag genomen door de politie, dat is een rommeltje. Ik vond er een van een kinderfeestje en heb die gegeven. Ik kon niet vragen waar hij die foto voor nodig had.""  Op 24 januari 2003 wordt Cor van Hout doodgeschoten in Amstelveen. Die dag komt Willem naar Sonja toe.  ""Dan zit ie half te janken op de bank omdat-ie het zo erg vindt. Dan moet ik 's avonds met hem een rondje lopen en moet-ie die aandelen hebben van de (prostitutiebedrijven aan de) Achterdam.""  Sonja gebaart: ""Hij zei altijd 'Eerst dit, dan dit.'"" Ze maakt eerst het handgebaar voor een pistool en schieten, dan het handgebaar voor graaien.  Na de begrafenis van Van Hout moest Sonja naar het Amsterdamse Bos komen. ""Hij zei dat ik mijn huis in Spanje aan (crimineel Stanley) Hillis afgeven, want hij moest de schutters betalen."" Het huis was echter al verkocht en werd in termijnen betaald.  Ze moest nog een keer komen in Zuidoost. ""Hij zei: 'Die Joego's zijn niet blij, je moet geld geven'. Ik zeg het nu heel rustig tegen u, maar hij zei het op een heel dreigende manier.""  Of Holleeder de schutters heeft betaald, weet Sonja niet zeker. ""Ik weet dat hij ergens geld heeft gehaald."" Waar hij geld haalde, wil Sonja niet zeggen.  Willem kwam naar Sonja, ging poepen, vroeg haar bij hem te komen zitten ('Het is een beetje een raar praatje') en zei dat hij bang was voor vastgoedmagnaat Willem Endstra omdat die met de CIE sprak (de Criminele Inlichtingeneenheid van de recherche). ""Hij zette dan de douche aan, een kraan of de droger, zodat niemand het verder hoorde.""  Sonja's andere broer Gerard, zus Astrid en haar moeder zag ze geregeld. ""Gewoon koffie drinken."" Astrid kwam heel vaak bij haar over de vloer.  Willem kwam ook vaak bij haar thuis. Met hem sprak ze ook af op andere plekken. Met hem ging ze buiten rondjes lopen. ""Dát was alleen met hem. Hij deed dat ook met Astrid, met (zijn ex) Sandra... Als-ie wat wil, loopt hij rondjes.""  Willem kwam vaak onaangekondigd bij haar langs. ""Om een koppie koffie te doen. Of ik moest weer komen. Dan was d'r weer wat.""  Willem Holleeder maakt zo nu en dan aantekeningen. Hij heeft zijn vest uitgedaan en zit in zijn ruitjesoverhemd.  Willem bood haar nooit bescherming, zoals hij wel zei. ""Was het maar waar!""  Rechter Somsen: ""Hij zegt ook dat hij van uw kinderen houdt.""  Sonja: ""Zegt-ie dat?! Absoluut niet waar. Aan mijn zoon heeft-ie sowieso een hekel, terwijl dat gewoon een lieve jongen is die gewoon zijn best doet...""  Hoe was Willem als vriend, van Cor bijvoorbeeld? ""Ik dacht dat het bloedgabbers waren, maar achteraf dus niet. Als je zoveel samen hebt meegemaakt, moet je die niet verloochenen. maar ja.""  Sonja voedde haar kinderen alleen op. ""Met mijn moeder samen."" Haar man Cor van Hout zat eerst vast voor de Heinekenontvoering, daarna weer vier jaar voor een drugszaak.In januari 2003 werd Cor doodgeschoten, na twee aanslagen te hebben overleefd in 1996 en 2000.  Willem fluisterde vaak of gebruikte gebaren. ""Als niemand het mocht horen fluisterde hij en maakte gebaren. Als iedereen het juist moest horen praatte hij hard en de andere kant op.""  Sinds 1996, toen Cor van Hout in haar bijzijn en dat van haar zoontje voor het eerst doelwit was van een aanslag, vertrouwde Sonja haar broer naar eigen zeggen niet meer.  Sonja: ""Mijn zus (Astrid) was zijn vertrouwenspersoon. Bij mij kwam hij alleen maar schreeuwen en zeggen wat ik voor hem moest doen."" Sonja was Willems 'bezit' sinds haar man was vermoord.  Als Willem wat over de telefoon zei, deed hij dat bewust omdat de politie het moest horen. Daarvan was Sonja zich naar eigen zeggen altijd bewust. Hij verspreidde volgens haar ook leugens over anderen in het milieu. Bracht verhalen de wereld in. ""Dat was zijn werkwijze.""  Sonja nam haar broer wel serieus. ""Als mij wat zou overkomen, zouden (mede-Heinekenontvoerders) Frans Meijer en Jan Boellaard de schuld krijgen. Hij doet het, maar zet alvast in elkaar dat anderen het hebben gedaan. Dat heeft-ie gewoon gezegd ook, hè, tegen mijn zus.""",entertainment
"De Amerikaanse geheime dienst komt in de problemen bij de uitbetaling van honderden agenten, doordat het budget van de afdeling op is. Reden: de enorme budgetten die zijn opgemaakt aan de bescherming van Trump en zijn familieleden, die nogal reislustig zijn.  Dat meldt USA Today op basis van een interview met de directeur van de Secret Service, Randolph Alles. Hij vertelt dat meer dan duizend agenten niet meer uitbetaald kunnen worden, omdat het budget dat dat de afdeling mag uitgeven aan salaris en overwerk op is, terwijl het voor het hele jaar bedoeld was.  De reden volgens Alles: de verhoogde werkdruk door het reisgedrag van Trump en zijn familieleden. Bijna elk weekend reist hij af naar één van zijn huizen in Florida, New Jersey en Virginia of naar het buitenland, voor zaken of vakanties. De dienst is wettelijk verplicht leden van de First Family te beschermen.  Behalve dat Trump veel reist, is het aantal mensen dat de geheime dienst moet beschermen ook gegroeid. Onder Obama vielen er 31 mensen onder de bescherming van de Secret Service, nu is de dienst verantwoordelijk voor de veiligheid van 42 mensen.  Om zijn personeel te kunnen betalen voor het overwerk dat zij al hebben gedaan, zoekt Alles steun in het Amerikaanse Congres. Hij wil dat het maximum salaris en de vergoeding voor overwerk voor agenten omhoog gaat van 160.000 dollar per jaar naar 187.000 voor in ieder geval de rest van Trumps termijn als president.",business
"pagina 20  Een van de beroemdste beginzinnen uit de wereldliteratuur: „Iemand moest Josef K. belasterd hebben, want zonder dat hij iets kwaads gedaan had, werd hij op een ochtend gearresteerd.” Toen Franz Kafka deze zin in 1914 voor zijn roman Het proces schreef, duurde het nog ruim tien jaar voordat Jozef Stalin er in de Sovjet-Unie praktische uitvoering aan kon geven. Hij begon met zijn politieke tegenstanders en hij eindigde met onschuldige boeren en burgers.  Ongeveer drie miljoen van hen kwamen om in de Goelag, een netwerk van straf- en werkkampen in allerlei onherbergzame gebieden. Het Verzetsmuseum in Amsterdam heeft aan deze, vaak in Siberië gelegen, Goelagkampen een kleine, maar leerzame tentoonstelling gewijd – leerzaam vooral voor jongere generaties. Al meteen na binnenkomst kwam ik er een beschrijving tegen die mij sterk aan Het proces deed denken.  De geheime politie, de NKVD, had voor elk dorp of stad quota vastgesteld voor het aantal gevangenen dat ze moesten leveren. Daarom werden mensen om de vreemdste redenen gearresteerd. Bijvoorbeeld een vrouw die geweigerd had met een partijleider te slapen, spelers van een voetbalteam die gewonnen hadden van het favoriete team van een hoge leider, mensen die naar een mop over Stalin hadden geluisterd.  De arrestaties werden vaak ’s nachts verricht. De verdachte werd opgehaald met een bestelwagen die het misleidende opschrift Chleb (brood) droeg. Het arrestatieteam doorzocht het huis van de verdachte en ondervroeg de mensen in zijn omgeving. Hij werd niet langer bij zijn naam genoemd, voortaan heette hij zek (gevangene), gevolgd door een nummer.  Daarna volgden grote showprocessen waarbij duizenden gevangenen tegelijkertijd werden veroordeeld. Ten slotte wachtte het gevangenschap in de Goelag onder de barste omstandigheden. De praktische leiding in de kampen was, net als later in de nazikampen, in handen van zware criminelen.  Een dag uit het leven van de gewone gevangene: opstaan om vijf uur ’s morgens, ontbijt met waterige pap en brood, om zeven uur appèl, daarna de afmars naar het loodzware werk op het land of in de fabriek, lunch met koolsoep, werken, avondeten weer met pap en soms met stukjes zoute vis. Op hun enige vrije dag moesten de gevangenen het kamp schoonmaken. De wc bestond uit een emmer die elke morgen geleegd werd, iedereen had luizen die tyfus konden veroorzaken. De gevangenen sliepen weken in hetzelfde ondergoed, er was vaak geen water om zich te wassen, in de winter kon dat met sneeuw.  Ook enkele duizenden Nederlanders moeten in de Goelag gevangen hebben gezeten. Daar waren SS-soldaten bij, maar ook onschuldige mensen. Neem Wim de Wit, over wie Hans Olink het boek Een Siberische tragedie schreef.  De Wit was een ingenieur die in de jaren twintig met zijn vrouw voor werk naar Moskou trok. Ze leefden er gelukkig tot ze het in het openbaar voor een Duitse vrouw opnamen, die in 1934 naar de Sovjet-Unie was gevlucht en daar gevangen werd gezet. Een week na haar vrijlating in 1936 werd Wim gearresteerd en naar Kolyma, een van de ergste kampen in Siberië, gestuurd. Daar werd hij in 1938 geëxecuteerd.  In de Sovjet-Unie van die jaren was het normaal dat je vermoord werd zonder dat je iets kwaads had gedaan.",entertainment
"Ooit was Aysel Erbudak gevierd directeur van het Slotervaart, donderdag staat ze voor de rechter voor malversaties in die functie. Wacht haar deze keer de cel?  Door:Bas Soetenhorst22 november 2017, 11:43  3,5 jaar na een inval van de Fiod in haar toenmalige woning in Beverwijk begint donderdag de rechtszaak tegen Aysel Erbudak, die wordt verdacht van verduistering van 1,2 miljoen euro en valsheid in geschrifte, gepleegd als directeur van het Slotervaartziekenhuis.  De vraag is of Erbudak deze keer wel in de gevangenis belandt. In 1994 en 2000 ontsprong ze de dans.  Eerst werd ze tot een taakstraf veroordeeld voor uitlokking en poging tot afpersing bij het arrangeren van schijnhuwelijken, daarna tot 10 maanden gevangenisstraf voor leiding ­geven aan een criminele organisatie die zich ­bezighield met uitkeringsfraude. Dankzij gratie belandde ze destijds niet achter de tralies.  Als ze nu opnieuw schuldig wordt bevonden, zou haar advocaat kunnen betogen dat de redelijke termijn van twee jaar is verstreken waarbinnen normaliter een vonnis moet zijn geveld.  Die advocaat was Theo Hiddema, maar omdat hij het te druk heeft als Kamerlid van Forum voor Democratie, is Cees Korvinus nu raadsman van Erbudak.  Failliet verklaardDat het nu pas tot een proces komt, is te meer opvallend omdat justitie deze strafzaak schijnbaar op een presenteerblaadje krijgt aangereikt. De verdenkingen tegen Erbudak leidden al in november 2014 en januari 2015 tot vonnissen van de civiele rechter, die haar gelastte geld terug te betalen aan het Slotervaart.  Erbudak had geen overtuigende uitleg voor de betwiste transacties. Ze was niet in staat tot terugbetaling en werd persoonlijk failliet verklaard. Die vernedering kwam boven op haar ontslag bij het Slotervaart, waar ze ooit gevierd directeur was. Inmiddels verblijft ze een groot deel van de tijd op de Antillen, bij haar partner.  Erbudak had geen overtuigende uitleg voor de betwiste transacties  Erbudak trad in 2006 aan bij het Slotervaart, toen haar zakenpartner Jan Schram het op de rand van faillissement verkerende voormalige gemeentelijke ziekenhuis overnam. Het werd Nederlands eerste geprivatiseerde ziekenhuis.  De eerste jaren waren succesvol, maar de financiële problemen keerden terug en er ontstonden spanningen tussen Erbudak enerzijds en haar medebestuurders en de medische staf anderzijds.  Die kwamen tot uitbarsting na het overlijden van haar beschermheer Schram eind 2012. Erbudak overspeelde vervolgens haar hand in onderhandelingen met zorgverzekeraar Achmea en werd ontslagen.  Na haar vertrek kwamen malversaties aan het licht waarvoor ze nu terechtstaat. Een bedrag van 1 miljoen heeft betrekking op een mislukte gronddeal in Turkije. Lange tijd probeerden Erbudak en Schram een longkliniek van de grond te tillen in haar vaderland Turkije, in combinatie met een toeristisch resort dat ze huurde en in 2008 wilde kopen.  Voor een aanbetaling van 1 miljoen klopte ze aan bij Schram, die het liet afweten, ook na een smeekbede van Erbudak per mail: 'Ik hoop dat je mij dit gunt en mij hierin niet in de steek laat.'  Op de facturen werd ten onrechte vermeld dat de betalingen werden verricht in ruil voor goederen voor de radiologieafdeling van het ziekenhuis.  De andere kwestie waarvoor Erbudak terechtstaat, betreft aandelenhandel in Drimpy, een digitaal platform voor patiënten, familieleden en medici dat in 2011 in zee ging met het Slotervaart. Erbudak zou via dat bedrijfje 2 ton in eigen zak hebben gestoken, weer ten koste van het Slotervaart.  De rechtbank buigt zich donderdag nog niet inhoudelijk over de zaak maar houdt een regiezitting. Mogelijk komt daarin de wens aan bod van Erbudak voor een onderzoek naar haar medebestuurders in het ziekenhuis, die volgens haar op de hoogte waren van de omstreden transacties.",entertainment
"Italië en de stad Milaan gaan het besluit van de EU-regeringsleiders om het Europees Geneesmiddelenbureau (EMA) in Amsterdam te vestigen officieel aanvechten bij het Europees Hof van Justitie.  Door:ANP31 januari 2018, 12:18  Het hof in Luxemburg liet weten dat de Italianen willen dat het besluit wordt geannuleerd.  Deze week bleek dat het EMA het nieuwe pand aan de Amsterdamse Zuidas pas later kan betrekken dan Nederland had beloofd.  Italië wil dat er een nieuw besluit wordt genomen, omdat de continuïteit van het EMA in het geding zou zijn. De Italiaanse premier Paolo Gentiloni zei volgens media in zijn land dat het het niet makkelijk zal zijn het besluit te laten terugdraaien. ""Maar we moeten het proberen.""  Milaan verloor in november van Amsterdam na stemmingen en een loting. Minister Bruno Bruins (Medische Zorg) zei dinsdag een rechtszaak met vertrouwen tegemoet te zien. Volgens hem is de verkiezing volgens de regels verlopen.  IrritatieEU-commissaris Vytenis Andriukaitis (Gezondheid) toonde zich in een reactie enigszins geïrriteerd. ""De Europese Raad heeft een besluit genomen.""  De Europese Commissie is wel verantwoordelijk voor de uitvoering van het besluit, maar wil geen deel uitmaken van het Italiaanse verkiezingsdebat, zei hij.  De Italianen gaan in maart naar de stembus. De Litouwer suggereerde dat politici denken stemmen te kunnen trekken door de kwestie op te brengen.  Andriukaitis zei in nauw contact te staan met de Nederlandse regering, zodat aan alle verplichtingen rond EMA kan worden voldaan. Volgens hem staan mensenlevens op het spel.",politics
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De Amerikaanse president Donald Trump heeft vrijdag (lokale tijd) een ziekenhuis bezocht waar slachtoffers zijn behandeld van de schietpartij in Parkland. Kritische vragen van journalisten over de wapenwetgeving negeerde hij.  Trump reageerde niet toen hem werd gevraagd of de wapenwetgeving moet worden aangescherpt. Wel vertelde hij te hebben gesproken met overlevenden van het bloedbad.  Trump toonde zich tijdens het bezoek vol lof over de inzet van de hulpdiensten. ''Ze hebben geweldig werk verricht en ik wil jullie feliciteren'', zei Trump, die een arts de hand reikte.  Trump bezocht later het hoofdkwartier van de lokale politie. Ook daar prees hij de inzet van de hulpdiensten. ''We waarderen het enorm. Iedereen praat erover'', verzekerde de president de politiemensen. ''Ik hoop dat jullie er voldoende waardering voor krijgen, want dat verdienen jullie.''  Afgelopen woensdag opende een oud-leerling van een middelbare school in Parkland het vuur op scholieren en personeel. Zeventien mensen kwamen om het leven en veertien anderen raakten gewond. Verdachte Nicolas Cruz (19) werd kort na de massamoord opgepakt.  Vrijdag bleek dat de Amerikaanse FBI al eerder was gewaarschuwd over het gedrag van Cruz door iemand uit diens naaste omgeving. Met die tip werd niets gedaan. De politiedienst heeft daar zware kritiek over te verduren.",politics
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De Verenigde Arabische Emiraten (VAE) zitten achter hacks op websites en social mediakanalen van de Qatarese regering. Daarop zouden opruiende en valse uitspraken zijn geplaatst, toegeschreven aan de Qatarese emir al-Thani. Zijn citaten waren begin juni de aanleiding van de Arabische diplomatieke crisis met Qatar.  Dat meldt de Amerikaanse krant The Washington Post op basis van bronnen binnen de Amerikaanse inlichtingendiensten. De VAE ontkent de aantijgingen van de krant.  Saudi-Arabië, Egypte, Bahrein, Jemen, de Verenigde Arabische Emiraten en Libië verbraken op 5 juni onverwacht alle diplomatieke relaties met buurland Qatar. Ook werden onmiddellijk alle Qatarese media, waaronder nieuwszender Al Jazeera, geblokkeerd. De landen beschuldigden Qatar ervan banden te onderhouden met terroristische groeperingen en de regio te destabiliseren.  Aanleiding hiervoor was een interview met Al Thani, waarin hij zou hebben gezegd dat ""Iran niet kan worden genegeerd als islamitische grootmacht"". Ook zou hij kritiek hebben geuit op Saudi-Arabië. Qatar ontkende direct dat de emir dit had gezegd en sprak destijds ook van een hack.  Volgens The Washington Post blijkt uit analyses van informatie vergaard door de Amerikaanse inlichtingendiensten dat hooggeplaatste leden binnen de regering van de VAE op 23 mei hebben gesproken over het plan van de hacks en de uitvoering ervan.  Inlichtingenmedewerkers zouden de krant hebben verteld dat het nog onduidelijk is of de VAE de hacks zelf hebben uitgevoerd of heeft laten doen door een gecontracteerde.  De hacks zouden op 24 mei hebben plaatsgevonden, kort na het bezoek van de Amerikaanse president Donald Trump aan Saudi-Arabië.  De ambassadeur van de VAE in de Verenigde Staten bestempelt het verhaal van The Washington Post als ""onwaar"". ""De VAE hadden geen enkele rol in de vermeende hacks zoals die worden beschreven in het artikel"", zegt hij in een reactie in de krant. Ook de minister van Buitenlandse Zaken van de VAE, Anwar Gargash, heeft in een reactie ontkennend gereageerd op de aantijgingen.",politics
"Han LipsDoordeweeks schrijft columnist Han Lips hier over wat hem is opgevallen op televisie. Vandaag: de presentatie van het regeerakkoord.  Door:Han Lips11 oktober 2017, 11:11  Aan de slag, zei Mark Rutte bij de presentatie van het regeerakkoord, en daarmee zette de premier na maanden van weldadige rust ook het Haagse circus weer in werking.  Hij was nog niet uitgesproken of Henk Krol stond voor de camera te briesen over de rampzalige gevolgen van de plannen voor de ouderen in het land. Geert Wilders wees op de gevaren van de islam.  Zo ging het eigenlijk de hele dag door. In Hilversum waren alle verloven ingetrokken, zodat alle denkbare meningen over het gesloten akkoord konden worden vast­gelegd.  Verslaggevers trokken het land in om de stemming te peilen in verzorgingshuizen en op vastgoedbeurzen. Jort, Prem, Barbara, Wierd en alle andere geoefende leveranciers van een helder standpunt waren al op weg naar de studio.  In Hilversum waren alle verloven ingetrokken  De hoofdrolspelers hadden zich opgesplitst. Mark Rutte en Gert-Jan Segers hadden gekozen voor RTL Late Night, dat zwaar was opgetuigd voor de gelegenheid.  De uitzending duurde twee uur, maar dat was wel inclusief voor- en nabespreking met een tafel vol deskundigen.  Sybrand Buma en Alexander Pechtold schoven aan bij Nieuwsuur, waar Mariëlle Tweebeeke haar best deed een wig te drijven tussen de twee.  Vast onderdeel van het politieke interview is tegenwoordig een confrontatie met de gewone burger. Humberto Tan had een wijkverpleegkundige en een vrachtwagenchauffeur in het publiek - zij mochten een vraag stellen die deskundig werd gepareerd.  Nieuwsuur liet drie mensen op een donker en verlaten Binnenhof aan het woord over het akkoord. Erg blij waren ze er niet mee, en het was jammer dat zij door de redactie niet waren uitgerust met een riek of een brandende fakkel, ter ondersteuning van het grimmige beeld.",politics
"Vrijdag, 15 september 2017 om 13:19  Arsenal boekte donderdagavond een 3-1 overwinning op FC Köln en Sead Kolasinac nam de gelijkmaker voor zijn rekening. Bij het juichen hield de linkspoot zijn tenue omhoog waardoor zijn ondershirt te zien was. Daarop viel de tekst ‘Nordkurve’ te lezen, een verwijzing naar de fanatieke achterban van Schalke 04.  Dat gebaar werd niet alleen uitgelegd als een waardering voor het publiek van Schalke, maar ook als een steek onder water naar de meegereisde supporters van Köln, die een vriendschappelijke band onderhouden met Schalke-rivaal Borussia Dortmund. Kolasinac speelde zes jaar voor Schalke en kwam er tot 123 officiële wedstrijden.  Arsène Wenger liet zich na afloop niet uit over de actie van Kolasinac, maar toonde zich wel tevreden over het spel van de 24-jarige Bosniër: “Kolasinac bracht erg veel diepgang in zijn spel. Alexis Sánchez kreeg hulp van hem op de flank en daardoor kon hijzelf ook gevaarlijker worden”, sprak de manager.  Vorige week zag ik dat een speler van jong Utrecht 2x geel en dus rood kreeg omdat hij provoceerde naar de Cambuuraanhang. Ik vind dit dan ook wel provoceren, dan zou daar op zich ook een straf op moeten staan. Zou me niets verbazen als de uefa hier nog eens naar gaat kijken en de speler gaat bestraffen.  Persoonlijk begrijp ik het niet als de speler daadwerkelijk de reden had om te provoceren naar de aanhang van een tegenstander. Wees dan gewoon professioneel ipv dit kinderachtige gedrag.  Maar waar trek je dan de grens? Ik vond Neymar deze week met z'n 0-3 gebaar richting een verdediger van Celtic ook wel erg kinderachtig en kleinerend gedragen. Dat kan ook uitgelegd worden als provocerend. Het is erg afhankelijk van de situatie wanneer je het bestraft. Een keer met je hand achter je oren of je vinger voor je mond naar t publiek van de tegenstander moet kunnen als je de hele wedstrijd wordt uitgefloten. Het hoort ook een beetje de emotie van het voetballen. Persoonlijk vind ik dat t aan de scheidsrechter is om aan te voelen wanneer de grens wordt overschreden.  Je speelt voor Arsenal en je trekt een ondershirt van de fanatieke kern Schalke supporters aan. Dat doe je doelbewust aan voor een wedstrijd tegen Koln omdat je weet dat die supporters daarmee op hun tenen getrapt raken als je dat laat zien. Een doelbewust geplande actie om de aanhang van de tegenpartij te provoceren, dat vind ik triest. Helemaal dat je daarbij een shirt aantrekt wat helemaal niks met je eigen club te maken heeft. Dat is gewoon gebrek aan respect richting je eigen club naar mijn mening.  Hij zal ongetwijfeld wel een boete krijgen, maar waarschijnlijk ook een schorsing als je de Uefa een beetje kent. Ik kan ze er ook geen ongelijk geven in dit geval, dit soort acties moet je lekker achterwege laten.  Een speler van Arsenal toont een shirt van de fanatieke aanhamg van Schalke 04, want dat is de rivaal van Borussia Dortmund en de fans van Dortmund zijn vrienden van tegenstander Köln. Internationale politiek is simpeler dan dit, wat een onzin.  Ik vind het ontzettend jammer dat de Duitse clubs internationaal dit seizoen (tot nu toe) zo matig presteren, maar dit is toch juist leuk. Een voetballer met een hart voor de fans en zijn oude club, en geen sjeik verhaal of zoiets. Graag meer echte mensen en geen miljoenen.  Je moet inloggen om te reageren. Heb je nog geen account? Dan kun je je gratis registreren.Inloggen  Arsenal boekte donderdagavond een 3-1 overwinning op FC Köln en Sead Kolasinac nam de gelijkmaker voor zijn rekening. Bij het juichen hield de linkspoot zijn tenue omhoog waardoor zijn ondershirt te...Lees verder",entertainment
"Driekwart van de Nederlanders vindt het gebruik van de mobiele telefoon in het verkeer gevaarlijk, maar dat weerhoudt de meesten er niet van onderweg de smartphone te gebruiken. 62 procent van de mensen zegt dat wel eens te doen, gewoon omdat het handig is, of om bereikbaar te zijn in noodgevallen. Hoor jij ook tot deze groep?  Ja, maar ik bel alleen  7%  Ja, ik bel en app weleens in de auto  8%  Nee, ik laat mijn telefoon links liggen in de wagen  85%  Aantal keer gestemd: 1785 keer  Een man uit Bergen op Zoom rende zaterdagnacht poedelnaakt achter een inbreker aan. Zou jij dat ook doen?  Ja, absoluut  29%  Nee, de politie bellen is genoeg  31%  Ik zou wel achter hem aan rennen, maar eerst even een sportbroekje aantrekken",other
"Als je Growth bekijkt, een video die gemaakt is door de multimedia kunstenaar Felix Kalmenson, lijkt het alsof je trippend aan de lsd in de bioscoop zit. Kleuren overlappen elkaar in vreemde, levendige patronen. Ze lijken weggevreten te worden en de beelden flitsen voor je ogen. Een vertrouwd gezicht of vervormde arm of been verschijnt even op het scherm, voordat het weer vervaagt in vlekkerige lichtbolletjes.  De korte video is op een bijzondere manier gemaakt. De kunstenaar heeft schimmel van een rottende aardbei laten groeien op een stukje filmstrip: de trailer van The Sisterhood of the Traveling Pants 2, uit 2008. Terwijl de schimmel door bleef groeien werd de kwaliteit van de filmstrip slechter en liet het psychedelische patronen achter, die een beetje op olievlekken leken. Growth weerspiegelt de groeiende trend van BioArt: kunst die wordt gemaakt van levende weefsels, bacteriën of andere levende organismen.  Kalmanson is niet de eerste die kunst mengt met wetenschap. Kunstenaar Anicka Yi werkte al eerder samen met een team van moleculaire biologen en forensische chemici tijdens haar tentoonstelling Life Is Cheap (2017) in het Guggenheim Museum. Het bevatte twee levende onderdelen: bacteriën die gekweekt waren in bindmiddel en afkomstig zijn uit Manhattan’s Chinatown en Koreatown en een kolonie mieren die waren blootgesteld aan een speciale geur. Ook werden museumbezoekers ondergespoten met een goedje dat “het mogelijk maakt om een psychische ervaring tussen mens en mier te bewerkstelligen,” volgens de beschrijving van de tentoonstelling. Andere kunstenaars gebruikten honingbijen om culturele objecten te repareren en lieten kleurrijke stammen van bacteriën groeien om die vervolgens als natuurlijke pigmenten te gebruiken.  Kalmenson's uitstap in BioArt ontstond door het collectief Exploding Motor Car in Toronto, die een oproep deden aan kunstenaars en filmmakers. “Een grote stapel oude filmstrips werd door het collectief gevonden in de opslagruimte van een lokale bioscoop,” vertelde hij aan VICE. “Kunstenaars werden uitgenodigd om willekeurige strips mee te nemen en ze aan te passen naar eigen inzicht.”  De kunstenaar werkte op het National Film Board of Canada waar hij les gaf over animatietechnieken. Hij experimenteerde thuis met nieuwe methoden om film, of het filmische beeld, te doorbreken. En voor dit project, zei hij, “experimenteerde ik met verschillende technieken, maar uiteindelijk koos ik ervoor om de film te bedekken met rottende aardbeien en stopte ik de individuele strips in Tupperwarepotjes. De combinatie van warmte, vocht en de zuurtegraad van de aardbeien bleek ideaal te zijn om schimmel te produceren.  Het duurde ongeveer twee weken voordat de schimmel begon te groeien, vertelde Kalmerson, maar binnen de eerste week kon hij al vervormingen zien. Nadat de groei van de schimmel de gewenste hoeveelheid had bereikt opende hij de Tupperwarepotjes, liet hij de schimmel drogen en schraapte hij het er vanaf. Hij scande de filmstrip met licht. “De film had te veel stukjes erop en stonk te erg voor filmlaboratoria om ze te accepteren. Ze waren bang dat het hun apparatuur zou schaden. Ik scande elk frame apart (er waren er meer dan duizend) met een een filmscanner die ik leende van mijn gulle vriendin en fotografe Sarah Bodri. Daarna heb ik de afbeeldingen digitaal samengevoegd.”  De patronen zijn de voetafdruk van de schimmel. De kleuren bloeden als het ware, waardoor je een regenboog van kleuren te zien krijgt. En zo worden de opmerkelijk complexe groeipatronen van deze fascinerende en onbegrepen organismen zichtbaar.  Je hebt Sisterhood of the Traveling Pants 2 nog nooit op deze manier gezien.",entertainment
"Het is je reinste flauwekul dat een vuurwerkverbod niet te handhaven is. Een enkele knal en je bent verraden en ook nog door jezelf. Het argument van niet-te-handhaven is een schijnargument van voorstanders. Je hoeft geen politicus te zijn om dat in te zien.  Stuitend om te moeten vernemen dat zovelen dit slachtoffer in hun onwetendheid misbruiken in hun strijd tegen door de Nederlandse overheid gereguleerd goedgekeurd legaal consumentenvuurwerk. Dit slachtoffer is helaas overleden omdat hij zich in heeft gelaten met illegaal verkregen profesioneel vuurwerk. Een totaalverbod op het legale alternatief had dit niet kunnen voorkomen. Sterker: onderzoeken tonen telkens opnieuw aan dat het wegnemen van de legale markt de illegale markt enorm stimuleert. Bij het overduidelijke gebrek aan handhaving dat in Nederland heerst is het daarom voor de hand liggend dat dergelijke fatale ongevallen enkel vaker voor gaan komen. Is dat wat u met een totaalverbod op consumentenvuurwerk wilt bereiken? Nee toch zeker...  Stel je eens voor dat vuurwerk verboden is. Vuurwerk dat dan wordt afgestoken is per definitie dan illegaal. Lijkt me een stuk makkelijker te handhaven toch?  Leuk dat je de media zo direct gelooft op hun woord, maar als je het gaat uitpluizen gaat dit dus om een gesprek met de inspectie. De 20% komt al uit een risicogroep van 312 producten die als mogelijk onveilig werd ge-acht (en niet al het vuurwerk dus) en vervolgens zijn die 20% ook niet in de schappen gekomen (daar is dus de inspectie voor) Leuk praatje, maar dat vuurwerk ligt dus nieteens op de plank in de winkel. Er is geen specifieke data of illegaal vuurwerk toeschouwers ook meer risico lopen, maar als ~50% van de verwondingen is bij toeschouwers en ~84% van de verwondingen gebeurd met illegaal vuurwerk, dan is bij definitie dus ook de meerderheid daarvan veroorzaakt door illegaal vuurwerk. De overige 16% met legaal vuurwerk rekent dan ook dom gedrag met vuurwerk of de veiligheidsvoorschriften niet navolgen niet apart mee.  Opnieuw een reden om knalvuurwerk van welk fabicaat dan ook te verbieden. Overheid: aan de bak en niet alleen maar praten. Uit respect zou er misschien een stille tocht gehouden kunnen worden rond het nachtelijk uur in plaats van vuurwerk af te steken. Ouders, let op uw kinderen!",entertainment
"Maandag, 4 december 2017 om 07:28  In zijn pas verschenen biografie ‘Einde aan de bullshit’ doet Ruben Schaken negatieve uitspraken over homo’s in het voetbal. Oud-keeper Ronald Waterreus is boos op de voormalig buitenspeler van onder meer ADO Den Haag en Feyenoord, en maakt hem maandag in zijn column voor De Limburger met de grond gelijk.  Schaken vertelt in zijn boek dat hij bij Feyenoord speelde met twee ploeggenoten van wie hij het vermoeden had dat zij op mannen vielen. “Je weet nooit wanneer hij zijn kunstje flikt”, liet hij optekenen. “Tamelijk imbeciele uitspraken, als u het mij vraagt”, aldus Waterreus. “Alsof elke voetballer met een seksuele voorkeur voor mannen zal denken: Hé daar staat Ruben Schaken, daar zal ik eens lekker opkruipen. En als ik de media moet geloven is hier geenszins sprake van een slip of the tongue. Het is slechts een samenvatting van vier pagina's over Rubens visie op homoseksualiteit. Treurig.”  In een reactie op sociale media bracht Schaken enige nuance in zijn uitspraken. “De media hebben dat in een verkeerde context geplaatst en een grote kop dat ik 'homofoob' ben. Ik weet gelukkig als ex-voetballer hoe machtig de media zijn en altijd op zoek gaan naar sensatie wat al snel zijn eigen leven kan gaan leiden”, aldus Schaken. Volgens Waterreus een verkeerde reactie op de ontstane situatie. “Als deze Ruben Schaken écht ballen zou hebben, had hij gezegd: ‘Met mijn opvattingen werp ik Nederland weer even vijftig jaar terug in de tijd. En dankzij mij, Ruben Schaken, zullen homoseksuelen in de voetballerij ook de komende vijftig jaar lekker in de kast blijven zitten.’”  Waterreus had liever gezien dat Schaken achter zijn standpunt was blijven staan. “Hoe verwerpelijk ook; dán was hij een kerel geweest. Hij deed het tegenovergestelde: laf terugkrabbelen. Waarschijnlijk niet omdat hij homoseksuele voetballers daarmee een dienst wil bewijzen, anders geef je er tenslotte niet vier pagina's op af, maar omdat anders niemand meer zijn boekje koopt. Beschamend.”  Q&A met Ruben Schaken: 'Men kan beamen dat ik altijd oog heb voor de spits'  Niks om het een of het ander maar als je als voetballer uit de kast komt is dat ook een vorm van je loopbaan om zeep helpen. Je gaat spreekkoren naar je hoofd krijgen en je zal bespot worden. Het hele macho-cultuur voert een beetje de boventoon. En Schaken illustreert dat ook heel goed. Eigenlijk zegt hij dat hij best tolerant wil zijn als ze maar niet bij hem in de buurt komen. Alsof het iets besmettelijks is en alsof elke homo elke man wil bespringen.  Waarom is de druk in nederland zo groot over het accepteren van homo seksualiteit? Je word bijna gedwongen om homo seksualiteit normaal te vinden. Als dit schaken zijn mening is is het toch prima er is geen reden om hem aan te vallen. 'Vrijheid van meningsuiting' maar zodra iets negatief is word je afgemaakt. STOP met het PUSHEN van homoseksualiteit en laat iedereen in zijn waarde ongeacht wat hij ervan vind. zolang hij ze niet in elkaar ramt zoals vele andere mensen wel doen is het allemaal prima.  In nederland worden homos geaccepteerd wie daar niet mee eens is hoort hier niet thuis. Je hoef er niet mee om te gaan of vrienden mee te zyn ma respecteer ze gewoon zyn ook gewoon mensen net als jij en ik  Allereerst heb ik respect voor ieder mens ongeacht ras, geaardheid of wat dan ook. Iedereen heeft het recht om zichzelf te zijn In mijn familie zitten ook homoseksuelen en dat hebben wij geaccepteerd en dat leer ik mijn kinderen ook.' Uit nirts blijkt dat hij homo's niet accepteert. Hij heeft het recht om zijn mening erover te zeggen. Stop met homo seksualiteit te pushen. Hij heeft er niks mee maar accepteert het. Prima toch.  Je hebt helemaal gelijk fcu, in Nederland is er al sinds jaar en dag al acceptatie van homos, dit is echt typisch Nederlands. Oh nee wacht, ONZIN. Dit doorgeslagen liberalisme is iets van de laatste 50 a 60 jaar, gestart rond de hippiecultuur, samen met multiculturalisme en feminisme. Het leuke van de mensen die dit pushen is dat ze naast homo acceptatie ook pleiten voor het binnenbringen van zo veel mogelijk mensen die openlijk toegeven homo’s niet te accepteren en dit ook nooit zullen doen, hypocrisy much? Je mag zelf weten of je homoseksualiteit prima vind maar hou op te doen alsof acceptatie van homoseksualiteit te maken heeft met de geschiedenis van Nederland, hou op te doen alsof dit Westerse waarden zijn, dit zijn liberaal marxistische waarden en deze algemene homo acceptatie is in het gehele Westen slechts iets van de laatste paar eeuwen.  Ramires, je spreekt jezelf tegen. Je praat over de druk die er is over het accepteren van homoseksualiteit en daarna roep je dat je het zelf accepteert, je kinderen dat leert en dat nergens uit blijkt dat Schaken het niet accepteert. Wat is je punt nou precies?  En de reden dat er druk is om homoseksualiteit te accepteren is dat we hebben afgesproken dat discriminatie niet okay is... En zeker in het geval van homoseksualiteit, waar veel mensen nog steeds niet voor uit durven te komen, zeker in de voetbalwereld, zijn zulke uitspraken kwalijk.  Tussen zeggen dat je homo’s accepteert en ze vervolgens stigmatiseren als seksueel losgeslagen beesten die alles neuken wat los en vast zit, zit een wereld van verschil. Schaken plaatst met zijn opmerkingen homoseksuelen in een hoekje en stigmatiseert een oud beelde uit (vooral) de jaren 80 en 90. dat wordt niet gepruimd. Hoop dat je dat verschil zelf toch ook wel ziet (uit je opmerkingen lijkt het helaas van niet)  Okay, dus je quote Schaken. Dat had ik niet direct door. Kon ik ook niet opmaken uit de tekstopbouw. Neemt niet weg dat hij homoseksualiteit duidelijk niet heeft geaccepteerd. Dat je homo's niet in het het gezicht spuugt betekent niet dat je ze accepteert. Als hij homoseksuelen hetzelfde zou behandelen als heteroseksuelen zou hij ze accepteren en dat doet hij duidelijk niet.  Of wat is volgens jou anders de definitie van accepteren? Zeggen dat je iets of iemand accepteert is dat in mijn ogen in ieder geval niet.  Het wordt een beetje definitie kwestie zo, maar het accepteren van een straf is niet anders dan het niet aanvechten ervan. Als je zegt dat je een persoon accepteert zoals die is, dan betekent dat in mijn ogen echter dat je die persoon niet anders behandelt dan anderen. Als je niet geassocieerd wilt worden met homoseksuelen dan accepteer je hen in mijn ogen dus per definitie niet.  Daar komt bij dat door het publiek doen van zulke uitspraken, je de groep waarover je praat onnodig kwetst/vernedert. Wat heeft dat met acceptatie te maken? Schaken hoeft van mij ook helemaal niets te accepteren, daar hebben anderen ook geen invloed op. Maar wees dan wel zo beleefd om gewoon je mond te houden en zeker niet te roepen dat je het wel accepteert.  Iemand had hetzelfde moeten zeggen, maar dan het woord homo vervangen door neger. Dan was Schaken zelf helemaal ape-shit gegaan. Hardop zeggen dat je jezelf distantieert van iemand puur vanwege geaardheid/ras/religie wordt over het algemeen niet heel fatsoenlijk gevonden.  Natuurlijk hoef je niet niet te accepteren. Ik snap niet helemaal waarom je homo's eng zou vinden maar als dat Schaken zijn ding is dan mag dat. Het hypocriete bij Schaken is alleen dat hij zich wel inzet voor acceptatie voor donkere mensen.  Weet je wat vrijheid van meningsuiting inhoudt? Zo ja, dan snap ik niet waarom je het er bij haalt. Schaken wordt immers niet vervolgd voor zijn mening door de overheid, en heeft dus vrijheid van meningsuiting. Dat het hele land wat van zijn mening vindt heeft echt geen zak met vrijheid van meningsuiting te maken. Hij mag roepen wat hij wil, maar iedereen mag hem daar wel om veroordelen.  Verder is jouw idee van acceptatie wat apart. Zolang je homo's niet in elkaar slaat toon je genoeg respect. Ik denk dat acceptatie net wat verder hoort te gaan. Homofilie is normaal, je wordt in dit land inderdaad gedwongen dat ook te vinden. In dit land zijn mensen van alle geloven welkom, van alle rassen en van elke seksualiteit.  Hij accepteert homo's maar heeft er zelf niets mee, prima toch? Wat moet hij doen? Schreeuwen in de media dat hij hoopt dat er meer homo seksuele spelers komen? Vanaf het moment dat hij gezegd heeft dst hij homo's accepteert is het KLAAR. Hij hoeft niets positief over ze te zeggen.  Ja en als ik een hele rant geef over wat er allemaal mis is met -vul een willekeurig ras/religie/etc in- is het ook okay als ik er maar mee eindig dat ik het wel accepteer... Wat een flauwekul zeg. Hij hoeft niets positiefs te zeggen, maar hij hoeft ook niets negatiefs te zeggen...  Je hebt gelijk Schaken mag vinden van homo's wat ie wil. Zolang ie ze niet lastig valt of mishandelt mag hij denken en zeggen wat ie wil. Maar dat mogen de media en Waterreus ook. Dus een beetje vreemd dat jij vindt dat Schaken zijn mening mag geven, maar dat de media en Waterreus dan verder hun mond moeten houden en niet over hem heen mogen vallen.  Ik heb nergens gezegd dat de media en waterreus hun mond moeten houden. Ik ben dat homo seksualiteit gepush gewoon aardig zat. Hij heeft gezegd dat hij homo's accepteert wat wilt men nog meer? Dat hij van de daken afschreeuwt dat hij homo's geweldig vind ?  Omdat dat gepush helpt. Zo is het ook gegaan met racisme en nu zeg ik niet dat er geen racisme meer in NL is, maar daardoor is het volgens mij wel aanzienlijk minder geworden. Dat gepush zoals jij dat noemt is gewoon een standpunt wat in NL belangrijk is.  Ik ben het helemaal met je eens, fc ramires. Tegenwoordig is het of je tegen iets bent, als je niet voor bent. In Nederland hebben we iets dat vrijheid van meningsuiting heet, dus Schaken mag zijn mening prima verkondigen. Hij zegt zelf dat hij gewoon professioneel blijft en diegene normaal behandelt. Dat is dan toch gewoon genoeg.  Het is gewoon zeer apart om tegen bepaalde dingen te zijn waar je zelf geen last van hebt. Als mijn buurman homo is, waarom zou ik me daar druk om maken? Leven en laten leven. Hetzelfde geldt voor ras en godsdienst. Ik heb persoonlijk niks tegen godsdienst en vind het prima als men daar kracht uithaalt maar ik zelf heb daar niets mee. Maar ik respecteer het als anderen dat wel doen want ik heb daar toch niets mee te maken? Waarom druk maken om wat anderen doen. Mensen moeten eens eerst naar zichzelf kijken i.p.v. over anderen te oordelen wat goed of fout is.  Even voor jou en velen andere hier de betekenis van vrijheid van meningsuiting. Want dit geeft je Geen recht om andere openbaar te beledigen os zwart te maken:  Vrijheid van meningsuiting is de vrijheid van burgers om hun overtuigingen kenbaar te maken, zonder voorafgaande controle door de staat. De vrijheid van meningsuiting is niet absoluut, net als de meeste andere grondrechten. Zo zijn belediging en smaad onder bepaalde omstandigheden strafbaar.  Vrijheid van meningsuiting wordt vaak beschouwd als een integraal concept in democratieën. De vrijheid om zonder angst voor vervolging je mening te kunnen uiten staat expliciet vermeld in de Universele verklaring van de rechten van de mens.[1]  De wettelijke beperkingen op meningsuiting kunnen per rechtsstaat verschillen. Het Nederlandse strafrecht richt zich tegen smalend taalgebruik en aanzetten tot haat, belediging van gezagsdragers en het verspreiden van leugens (laster en smaad), maar minder of niet tegen obsceniteit of schendingen van goede smaak.  Maar wie beledigt hij dan of wie maakt hij dan zwart? Ik vind dat (vooral de media) Schaken zelf zwart maakt door hem uit te maken voor homofoob, e.d. Natuurlijk zijn enkele van zijn uitspraken (het ""kunstje flikken""-gedeelte) nogal dom, maar in mijn ogen mag hij dit gewoon zeggen.  Lol, jij draait het nu om. Schaken spreekt zelf uit dat hij tegen is. Tenminste, ik kan het moeilijk anders Interpreteren. Die mening mag hij best hebben en uiten, maar dan mogen anderen daar ook een mening over hebben. Als hij zijn mond had gehouden had niemand er wat van gevonden. Vrijheid van meningsuiting uit werkt niet maar één kant op.  Vrijheid vanmeningsuiting hahaha Bij veel mensen de ""goedkeuring"" om andere belachelijk te maken en te beledigen. Maar helaas snap jij het principe vrijheid van meningsuiting niet!  Het gaat er om wat hij zegt! Het kan dat je het niet op Homo's hebt tuurlijk. Maar de zin je weet niet wanneer hij zijn kunstje flikt. en ik kan er geen vrienden mee zijn en neem afstand is totaal belachelijk. Meneer Schaken zou dus iemand waar hija l 10 jaar vrienden mee is en die komt uit d kast ineens aan de kant zetten...  Als een blanke speler dit had gezegd over een donkere spelere. Dat hij er geen vrienden mee kon zijn of zou willen zijn of iets dergelijk was er nog 10x meer ophef! en dit i precies het zelfde wat meneer Schaken nu doet!  Heel goed van Waterreus dat hij Schaken op z'n plek zet. Het feit dat er vanuit de voetbalwereld weinig reacties komen zegt ook veel. Zou me ook echt niet verbazen als er veel spelers zo denken. Andere zeggen nu waarschijnlijk niks omdat ze liever geen problemen binnen de kleedkamer of zo willen. Het voetbalwereldje is nou niet erg open, modern en tollerant.  Sowieso vind ik het al behoorlijk ziekelijk dat elke willekeurige nitwit, of het nou op muziek gebied is, op acteurs- en/of artiesten-gebied of op sportgebied, maar denkt met een biografie op de proppen denkt te moeten komen. Jongens over wie hebben we het nu helemaal? Ruben Schaken! De biografie van Ruben Schaken, erger kan iemand zichzelf niet overschatten!  Daar ben ik het helemaal mee eens. Maar die boeken verkopen blijkbaar wel, ook als je bijvoorbeeld ziet dat een boek over Gijp een publieksprijs wint, is er blijkbaar veel vraag naar. Dus dan snap ik wel dat de voetballers een graantje willen meepikken. Ik zal het niet lezen, maar anderen moeten dat vooral wel doen als ze dat willen.  Hoewel het aan de oppervlakte erop lijkt alsof we in Nederland een liberale en vooral open en tolerante samenleving hebben, zijn 'wij' hier in Nederland gewoon al heel lang een behoorlijk conservatief en verhuld intolerant volkje. Wat dat betreft staat de mening van Schaken gewoon symbool voor wat een groot deel van de bevolking in Nederland denkt en voelt.  Want dachten we werkelijk dat Schaken hier iets anders zegt dan wat Orthodoxe Christenen denken? Dachten we werkelijk dat het binnen het SGP electoraat normaal was om de zegeningen van homo sexualiteit te vieren? Welnee! Orthodoxe Christenen haten homo's nog veel erger dan dat Moslims dat doen. En wat zou toch eigenlijk de reden zijn dat de homo's onder de betaald voetballers niet uit de kast durven komen? Dat is uiteraard omdat ze zich beseffen dat ze geen leven meer hebben in stadions. Ze zouden er wekelijks uitgejouwd en toegezongen worden, op een vervelende manier. Kom jij weleens in stadions tegenwoordig? Het is toch 'de scheids is een homo', 'die back van de tegenstander is een homo' en 'wie niet springt is een homo (of Jood)'?? Dát is het Volksempfinden zoals dat op dit moment is.  Dus laten we niet hypocriet doen. Homosexualiteit zou iets moeten zijn dat wij gewoon als iets normaals zouden moeten accepteren. Maar dat doen 'we' dus niet. Laten we naar onszelf kijken in plaats van naar mensen als Ruben Schaken.  In zijn pas verschenen biografie ‘Einde aan de bullshit’ doet Ruben Schaken negatieve uitspraken over homo’s in het voetbal. Oud-keeper Ronald Waterreus is boos op de voormalig buitenspeler van onder meer...Lees verder",entertainment
"Woensdag, 18 oktober 2017 om 10:47  Memphis Depay vindt dat hij te vaak wordt afgerekend op wat er buiten het veld gebeurt. De aanvaller van Olympique Lyon en het Nederlands elftal is zich ervan bewust dat de buitenwereld niet altijd begrip heeft voor zijn gedrag. Niettemin staat het voetbal altijd op één bij Depay, zo verzekert hij in gesprek met Voetbal International.  ""Soms vraag ik me af of mensen wel beseffen hoe mooi en eervol ik het vind om voor mijn land te spelen"", vertelt Depay. Als er over hem wordt geoordeeld, dan gaat het volgens de buitenspeler vaak niet om het voetbal. ""Je weet toch, er wordt vaak slecht over mij gesproken. Meestal gaat het dan over mijn gedrag. Maar wat is er nou precies zo verkeerd aan wat ik doe? Ik ben een jongeman van 23 jaar, iemand die zich ook op het persoonlijke vlak ontwikkelt.""  ""Die ontwikkeling maken we allemaal door, toch?"", vraagt Depay zich hardop af. Niet zelden valt hij op met excentrieke kleding. Dat leidt soms tot onbegrip, zeker als hij ervoor kiest zich nadrukkelijk te profileren als het op het veld minder goed gaat. ""Ik kom van de straat, daar moet je overleven. En daar hebben mooie spullen een bijzondere waarde omdat het niet vanzelfsprekend is.""  V8nd ik altijd zon onzin. Als voetballer heb je nou eenmaal veel vrije tijd en veel te veel geld. Als hij dan lekker de bliemetjes wil buiten zetten mey mooie autos en mooie kleding is daar helemaal niets mis mee. Allemaal ouderwets geneuzel vanuit de media. Het is niet zocfat hij elke avibd in het nachtleven te vinden is en aan zijn lichaam kun je denk ik wel zien dat hij zn best doet om fit te zijn. Misschien zelfs iets te veel aangezien hij wel heel erg gespierd is tegenwoordig, maar das een andere discussie.  De media heeft het volste recht. Depay niet zo janken met hij komt van de straat. Tuurlijk hij had het vast niet breed, maar die onzin alsof drugs moest dealen en mensen moest omleggen om een stuk brood te kopen gaat mij wat te ver.  @feyunited: ik ben het met je eens dat Depay lekker zelf moet weten welke kleding hij draagt. Toen Korbach ooit in een gifgroen driedelig pak op de bank plaatsnam vond men dat grappig. Echter, als Depay zich eraan stoort dat 'ons beeld' van hem niet zou kloppen zou hij er goed aan doen geen hoed te dragen wanneer hij zich meldt bij oranje. Daar kiest hij wel voor en dat is zn goed recht, maar dan lijkt het mij logisch dat de beeldvorming een kant opgaat waar hij zich niet in kan vinden. Als zijn spel dan ook nog eens zwak te noemen is ben je misschien niet zo handig bezig.  Deze kerel is zo wereldvreemd. Hij post het namelijk zelf allemaal op instagram. Om een of andere reden zoekt hij deze negatieve aandacht dus zelf op. Neem gewoon een kantoor in de hand dat je social media accounts beheert, dan ben je hiervan af. Het is allemaal zo simpel.  Don je vind ht allemaal raar maar volgt hem zelf nauwkeurig op instragram als de grootste fan of niet? Mag ik weten wat voor raars hij allemaal post op instagram want ik volg hem niet en heb er niks van meegekregen..  Depay moet niet in die slachtoffer rol gaan kruipen. Depay is iemand met heel veel talent, maar toch wil het niet helemaal eruit komen. Dan ga je automatisch opzoek naar redenen/oorzaken. En veel mensen denken dat hij niet 100 procent gefocust is en zich bezig houdt met andere dingen behalve voetbal.Als je een Nederlander bent en je wilt dat je land goed presteert dan mag je hem zeker weten hierop attenderen. Want Depay draagt ""jou"" shirt, dat Oranje shirt is van heel Nederland.  Zijn gedrag is gewoon zeer ergerlijk. Wat echter nog zorgwekkender is, is dat hij ogenschijnlijk zelf niet door heeft dat het gewoon niet kan en dat hij (zo lijkt het) totaal niet de intentie heeft om ook maar 0,1 procent van zn gedrag aan te passen.  ""ik kom van de straat, daar moet je overleven. En daar hebben mooie spullen een bijzondere waarde omdat het niet vanzelfsprekend is.""  Ik hekel persoonlijk dat materialistische en dat gangster gedragje en die stoere zie mij effe attitude. Gooi hem in The Bronx en ze lachen hem uit man. Wie is hij dan met zn stoerdoenerij?  Los daarvan, maakt hij een gruwelijke denkfout in zijn stelling. Het zijn niet de mooie spullen die een bijzondere waarde hebben omdat het zeldzaam is. Het zijn de mensen die niet pochen, die ondanks een dik salaris gewoon zijn gebleven, die geen onderscheid maken in dure en goedkope spull, die mensen zijn hebben een bijzondere waarde en dat zijn de bijzondere mensen.  Dat zou niet meer dan normaal moeten zijn, maar dit soort jongetjes als Depay verzieken dat beeld. Misselijke persoonlijkheden vind ik dat persoonlijk  Wat een jaloers gezwets. Als jij je stoort aan zijn stijl dan ligt dat aan je eigen bekrompenheid. Hij doet niks fout buiten het veld. Hij mag zich kleden hoe hij wilt. Is zijn goed recht. Wie ben jij om te bepalen dat zijn gedrag niet kan ? Welk gedrag? En niet alleen in The Bronx hebben mensen een andere standaard. Dat jij je niet kan inbeelden dat iemand in Nederland het ook heel zwaar kan hebben maakt jou een gelukkig man/vrouw. Het komt in Nederland echt voor dat er mensen zijn die aan de ‘verkeerde’ kant van het goede leven zijn geboren. Gooi jou in The Bronx en je zal erachter komen dat er daar ook gewoon mensen wonen. En hij maakt een denkfout? NEEN , jij maakt een denkfout. Niet iedereen denkt zoals jij. En niet iedereen heeft de zelfde homogene omgeving als jij , waar mensen vinden dat je niet mag pochen. Ook mensen die onderscheid maken in goedkope en dure spullen kunnen bijzonder zijn. En wie ben jij om zo denigrerend te spreken ( dat soort jongetjes) over iemand die je niet persoonlijk kent ? De verhalen uit de media geven jou daar geen vrijbrief voor.  Wat is zijn gedrag dan? Hoe hij zich kleed, met wie hij om gaat? Als hij een grote auto wilt kopen omdat hij die zich kan veroorloven waarom zou hij dat dan niet mogen? Als hij excentrieke kleding wilt dragen omdat hij die mooi vind, waarom zou hij dat dan niet mogen? Hij heeft een personal trainer in dienst net als een diëtiste etc. Is bezig met zijn voeding, met zijn lijf, leeft voor het voetbal. Dat hij andere kleding draagt en in dure auto's rijdt, graag een rolex om zijn pols heeft... so what... zou wat zijn zeg... dan kan bijvoorbeeld de Lamborgini dealer zijn tent wel sluiten. Het is allemaal afgunst!  Ik gun iedereen die er keihard voor werkt zijn succes. Jaloezie is een van de weinige dingen die ik nooit ervaar en waar ik een broertje dood aan heb.  En voor je over mijn leven gaat oordelen over wat ik wel of niet meegemaakt zou hebben, dat kan jij helemaal niet maat. Ik heb het zeker niet makkelijk gehad, maar hangen in het verleden heeft nul zin. Wanneer je het dan vervolgens wel maakt (ook ervaring mee, al is dat natuurlijk gemaakt op mijn eigen manier) hoef je niet neerbuigend te doen richting mensen die het minder hebben. Ja iedereen mag in een bentley rijden die dat betalen kan. Maar zoals dit ventje zelf al aangeeft is het bij hem een status symbool. Een kijk eens wat jij niet hebt dingetje. Dat is misselijk makend, hij gedraagt zich verwaand, dat moet hij absoluut zelf weten als hij te boek wilt staan als een nonchalante, materialistische, streetwise pimp. maar dan moet hij ook niet gaan kermen in de media met ook nog eens stereotyperende uitlatingen die meningen alleen maar versterken en nul blijk hebben van enig waarde besef en een greintje fatsoen  Mooi geschreven stua. Ben het volledig met je eens. In Nederland is het calvanisme nog sterk aanwezig want owee als je iets anders kleed of gedraagt. Laat iedereen toch vrij om te doen wat ze willen zolang ze er niemand kwaad mee doen.  Al loopt die jongen in zn tangastring rond, dat maakt niet uit. Maar het idee achter zijn gedrag is verkeerd. Mensen de ogen uit willen steken. Kijk eens wat ik heb en jij niet betalen kan. Ik kom van de straat daar zijn spulletjes meer waard dan je normen en waarde. Niet ik, maar mijn salaris bepaalt mijn persoonlijkheid. Dat is gewoon fout naar mijn mening. Nogmaals, ik gun iedereen zijn succes. Van der Vaart, Robben of Sneijder hebben ook dikke villas en luxe leventjes, helemaal top. Maar die hebben niet een fout karakter. De mentaliteit van jongens als Depay is helemaal verkeerd.  Stua slaat de spijker op z'n kop! Geweldige reactie en 100% waar. Waarom moet iedereen maar gewoon blijven en niet een beetje genieten. Ga weg man, laat Depay lekker met rust en laat hem lekker spullen kopen en dragen met ZIJN geld. Waar hij ook hard voor heeft gewerkt, je bent niet zomaar een profvoetballer.  Sjakie lekker bepalen en oordelen over zijn gedrag en verleden wat hij wel en niet mag vinden maar zodra het naar jou gericht is dus gespeculeerd word over JOUW leven ga je gelijk in de aanval en verteld stua dat hij dat helemaal niet moet doen, geweldig.  DatisSjakie , als je mijn reactie goed hebt gelezen dan zal je hebben gezien dat ik niet over jouw leven oordeel en dat ik dat ook niet zal doen omdat ik er niks over kan weten. Dat iemand in een Bentley rijdt , betekent niet dat die persoon graag iemands ogen steekt. Het is inderdaad een status symbool. Maar is dat slecht? Of mogen alleen mensen daar in rondrijden die volgens jouw standaarden leven? Ik vind het persoonlijk een hele goede zaak dat je een auto koopt die je kan en wilt rijden. Ik vind het afschuwelijk dat wanneer je graag een dure auto KAN kopen en gebruiken , dat je het niet doet omdat anderen daar aanstoot aan zouden nemen. Dat is echt te dom voor woorden. En hij kermt niet in de media, dat vind jij. Hij zegt gewoon de waarheid, wat doet hij verkeerd! Nou niks. Hij zou volgens mensen zoals jij nooit moeten hebben getekend bij United maar bij een kleinere club. Hij mag volgens die zelfd mensen pas kleden hoe zich wilt kleden als hij zich nederig gedraagt en als hij geslaagd is in de top. En dan pas mag hij eventueel zijn eigen geld uitgeven zoals hij dat wilt. Schrijf deze regels op een wc rol, want daar horen ze thuis. No offense..  Dick Danninga , het is nog simpeler. Gewoon doen waar je zin in hebt en je eigen geld uitgeven zoals jij dat wilt. Niet druk maken om wat bekrompen geesten ervan vinden. De grootste triomf in dit leven is gebruik maken van je vrijheid en je niet laten kooien door anderen.  Als je goed leest mag van mij iedereen doen waar hij of zij zin in heeft. Zeker als ze hard werken en hun centjes verdient hebben. Alleen maar prachtig als het kan toch? Heerlijk van genieten.  Wat mij echter tegen de borst stuit is de gedachte achter zijn gedrag. Dat is niet oke (vind ik, maar mijn mening is niet de standaard natuurlijk). Zijn gedragingen lijken uit te stralen van zie mij eens even. Ik heb vd vaart, sneijder en robben al aangehaald. Dat kan je ook bij wijze van spreken zeggen van de familie de mol. Niks ergs aan, geniet er van. Alleen ik zet mijn vraagtekens bij zijn beweegredenen...  Wat ik hieronder ook ergens zeg: Kijk naar een Ali B, die heeft dezelfde soort problematiek gekend, misschien nog wel erger. Maar hij gebruikt zijn talenten ten goede, krabbelt op uit zijn dal, heeft het nu ook meer dan goed, maar wil geen ogen uitsteken, Depay is in mijn ogen niet zo'n persoon.  Je doet aanname naar aanname. Waar zegt Depay dat hij op de mensen neerkijkt? Hij laat zien wat hij heeft. Ik kijk er naar en kan er ergens wel van genieten. Dat jij denkt dat hij het doet om 'de gewone mens' een oog uit te steken, is jouw probleem. Deze jongen is 23 en heeft al veel meer gepresteerd (en bovendien gelaten) dan menigeen op die leeftijd. En voor de (sport)media is het vooral zaak om hem af te rekenen op zijn prestaties en die zijn niet heel bijzonder de laatste tijd, dus die kritiek is terecht. Leef en laat leven, zou ik zeggen.  Voordat Memphis naar het buitenland ging had hij in Nederland al wel iets gepresteerd en neergezet. Je gaat Memphis toch niet met Drenthe vergelijken he. Memphis leeft 100% voor het voetbal. Heeft zelf mensen in dienst om fit te blijven, gezond te leven en te eten etc. Dat kun je van Drenthe niet zeggen. Memphis heeft nu al meer uit zijn carriere gehaald, dan Drenthe ooit heeft gedaan.  Nou als hij niet oppast gaat hij die kant wel op. Buiten Nederland is hij nog nergens echt belangrijk of onmisbaar geweest. Een wat bescheidener houding zou hem helpen. Focus op voetbal en laat de rest nou even zitten. Neem een voorbeeld aan bijv. Ronaldo. Maar ik denk dat hij dat niet wil. Prima maar dan word hij ook nooit een echt grote speler.  Als Memphis in het veld zou presteren dan hoor je niemand over zijn excentrieke kledij of gedrag. Het feit dat hij met zo veel potentie er dikwijls wedstrijden helemaal niks van bakt, dat is wat mensen ergert.  Unfulfilled potential is voor mensen met minder talent niet te bevatten.  Eigenlijk moet het omgedraaid worden, hoe goed ben jij op je werk als je bijna elke dag op tv of op het internet wordt bekritiseerd? Hij mag doen en laten wat hij wil, dragen wat hij wilt. Als hij zich daardoor goed voelt moet hij dat doen toch.  Ik ben met je eens dat hij zich niet of nauwelijks heeft ontwikkeld als voetballer en dat is zonde. Maar mag hij dan om die reden niet genieten van het geld dat hij door clubs met kruiwagens tegelijk over zich heen gestort krijgt? Mag dat alleen als je goed speelt? Moet hij dan als een kluizenaar thuis gaan zitten en al zn geld op de bank zetten alleen omdat hij niet goed speelt? Dikke onzin toxh?  Dude, je bent geboren in Moordrecht. niet Harlem in New York of Compton in LA. Dat ze vroeger weinig geld hadden kan ik begrijpen dat het lastig is was en ook dat hij geen vader had is lastig... maar van de straat.... ? Moordrecht.. come on! Alsof daar de gangs op straat de ene na de ander gangster oorlog uitvechten en drive-by's hebben.  En dan nog: 'soms vraag ik me af of mensen wel beseffen hoe mooi en eervol ik het vind om voor mijn land te spelen'  Laat dan ook een keer zien man. De interlands die hij gespeeld heeft na het WK in 2014 (waar hij wel geweldig was) loopt hij erbij alsof hij 20 kilo in ze schoenen heeft zitten.  Wat hebben dat soort dingen er mee te maken dat je je nu als een varken mag gedragen? Ik vind dat echt onzin. Ali B bijvoorbeeld, die heeft het ook niet makkelijk gehad. Misschien nog wel duizend keer zwaarder als deze nobody. Maar ondanks dat hij vroeger door de straat in een verkeerd circuit terecht kwam, heeft hij zijn talenten gebruikt om daaruit te krabbelen.  Ondanks alles pocht hij niet, doet hij niet gek, zet zich in voor de maatschappij en ga zo maar door. ZO kan het dus ook. Depay is gewoon in mijn ogen een nare persoonlijkheid. Sorry hij is gewoon naar, wat zijn gedraag getuigd van weinig persoonlijkheid...  Nobody? Wat ben jij een zielig figuur zeg. Sommige mensen hebben het idd zwaarder gehad dan anderen maar iedereeb is anders en gaat daar anders mee om. In jouw eigen woorden, wie is deze nobody om over Memphis te oordelen. Je kent hem niet en zal hem nooit kennen.  Dat het een jongen van de straat is: oké, dat zal wel zo zijn. Een balletje trappen, wat rondhangen, kattenkwaad uithalen. Maar op straat moeite moeten doen om te overleven? Dat lijkt mij in onze overgeorganiseerde welvaartsstaat een beetje overtrokken.  Ook al groei je op in relatieve armoede, overleven omdat er op elke straathoek gevaar zou dreigen, is een beetje overdreven, ook al zouden mooie spullen meer waarde hebben.  Zo lust ik er nog wel een paar en kun aan je elk soort excentriek gedrag wel een leuke, creatieve draai om het te verklaren of te vergoelijken. Psychologie van de koude grond en een matige zelfanalyse, zo komt het over.  Als deze jongen zich graag onderscheidend wil profileren, dan moet hij dat vooral doen, maar kom dan niet met die onzin van overleven. Zeg gewoon waar het op staat en hou het erbij dat je van fashion en bling-bling houdt.  Daarnaast woont hij waarschijnlijk heden ten dagen in een keurige villa afgeschermd van de echte wereld en ziet hij de straat enkel nog maar door de getinte ramen van één van zijn dure,glanzende bolides.  Denk dat hij eerder bedoelt dat hij van thuis uit nooit veel financiele middelen had om die kleren te kopen waar hij misschien van droomde. Nu hij dat wel kan, doet hij dat en is hij er wellicht trots op en toont hij dit.  Overigens is Ali B ook 36 en Memphis is 23, en denk dat Memphis ""nobody"" Depay wereldwijd wel bekender is dan Ali B.  De mate van bekendheid is in de vergelijking relatief onbelangrijk. Ze zijn beiden beroemd, wereldberoemd in Nederland of wereldberoemde Nederlander, dat is om het even, maar de manier van naar buiten toe profileren en presenteren maakt hun zelfbepaalde imago gewoon verschillend.  De één kiest voor nederigheid en de ander kiest voor protserige patserigheid. Trots zijn op waar je vandaan komt, kun je verschillend uiten. Overigens heeft de leeftijd van Ali B er volgens mij niets mee van doen, op zijn 23ste was hij ook al zo.  Daar komt nog bij dat Ali niet werd overbeschermd in zijn tienerjaren door een rijke profclub, die hem zoveel mogelijk weghield van de straat. Dat maakt hem nog meer een jongen vsn de straat dan dat bij Memphis het geval is.  Ze zijn beiden bekend ja, Depay is geen ""nobody"" zoals Datissjakie hem noemde.  Dat Ali B altijd al zo was, dat klopt, maar misschien dat de nederigheid er bij Memphis met de jaren nog inkruipt.  Overigens mag ieder doen wat hij wilt buiten het veld, je zal weinig topvoetballers vinden die geen merkkledij dragen en niet in dure bolides rijden. Memphis zijn stijl is gewoon wat extravaganter, maar of dat nu erger is weet ik niet. Hij zal gewoon altijd een makkelijke prooi blijven als het even niet gaat op het veld.  Memphis een nobody vinden, dat is een kwestie van smaak. Als Sjakie hem zo ziet, dan mag hij dat zeggen. Dat is zijn pakkie an.  Het zou kunnen, dat de nederigheid bij Memphis nog komt met de jaren, al vind ik dat geen must. Als het niet in z'n karakter zit, dan moet ie vooral zichzelf blijven, ook al vinden anderen dat afwijkend of is er afgunst.  Als hij zich prettig voelt in zijn puike kloffie, zich graag in mooie, dure grote jongens dinkietoys voortbeweegt en er bij voorkeur gangsta-look op na houdt, dat moet ie zelf weten. Hij is idd niet de enige profvoetballer, die zich graag als vermogende modieuze etalagepop presenteert.  Maar er zitten inderdaad nou ernmaal consequentie verbonden aan beroemd zijn. Je bent nou eenmaal een gemakkelijk prooi als je je extravaganter wil gedragen, terwijl dan niet strookt met je prestaties. Dat extravagant gedragen is een eigen keuze. Dan moet je niet klagen dat je er niets van begrijpt, zoals hij doet.  Al met al denk ik, dat het weinig met zijn verleden als hangjongere te maken heeft.  Als je geboren bent in Moordrecht dan kan je het niet moeilijk hebben in jouw ogen. Omdat jij zijn houding op het veld niet begrijpt laat hij in jouw ogen niet zien dat hij graag voor Nederland voetbalt. Lekker klein wereldje, hoe heet het? Ik wil er ook komen wonen!  Zijn grootste probleem is dat hij niet presteert op het veld, doet hij dat namelijk wel dan hoor je niemand over je gedrag buiten het veld. Sterker nog dan ben je in de social media Wereld van vandaag al snel een held. Maar hij is simpelweg niet goed genoeg, voor het gedrag wat hij graag vertoond, en hij zal dat ook nooit worden. Ook bij PSV was het allemaal niet superbijzonder wat hij liet zien, ook daar waren de keuze vaak matig en de balbehandeling slecht. Alleen tegen Ard van Peppen kom je ermee weg.  Sorry, heb jij dan een tabel thuisliggen waarin staat welk gedrag je mag vertonen bij welke kwaliteiten? Je wilt zeggen dat wanneer hij 10x scoort hij een broek met gaten aan mag en wanneer hij 20x scoort mag hij zijn hoed dragen?  Als ik als normale burger in een hoeslaken naar buiten wil met een pan op mijn hoofd, hoef ik niet eerst te presteren op mijn baan. Voetballers hoeven ook niet te presteren voor de kledij die zij dragen, ik snap niet hoe je dat in godsnaam kan denken.  Over zijn verschijning is voldoende gezegd en daar richt de kritiek zich al een tijdje niet meer op. De kritiek richt zich vooral op zijn nonchalante houding in het veld. Die misplaatste frivole acties waarbij hij regelmatig de bal verliest. Men begrijpt niet hoe het kan dat hij niet door heeft wanneer dergelijke trucjes wel en niet kunnen. Daar richt de kritiek zich momenteel vooral op. Zeker als vervolgens ook nog gaat beginnen over Real Madrid.  Dat heb ik niet meegekregen, maar zou inderdaad onzin zijn om dat te benoemen bij Memphis. Op basis van zijn spel zijn er genoeg kritiekpunten te melden en hoef je echt niet over handschoenen te beginnen.  De air van desinteresse staat me een beetje tegen. In de media roepen dat je bij Real Madrid wil spelen, terwijl hij moeite heeft bij OL. De arrogante toon bij interviews, waaruit blijkt dat hij geen respect heeft voor de interviewer/kijkers thuis. Die extravagante kleding en wagens, wat duidt op een bepaalde verhevenheid boven het volk, terwijl hij er met de pet naar zwaait op het veld. Maar ik kan er naast zitten natuurlijk. Ik ben niet een man van de straat, dus ik mag er niet over oordelen. Maar als je van de straat komt, dan rechtvaardigt dat jouw keuzes om je zo op te stellen tegenover het volk. Wees alsjeblieft een keer bescheiden, jongen.  Alles wat meneer zegt wordt verdraaid en negatief in het licht gezet, vind je het gek dat hij dan niet met plezier een interviewer te woord staat. Hij heeft moeite bij Lyon en mag dus daarom niet zijn ambitie uitspreken volgens jou.  Enige jammere vind ik dat je als je in NL bent opgegroeid dingen roept dat je ""van de straat komt"". In Nederland is ook armoede maar dit is in niets te vergelijken met landen als Brazilië, Mexico, Colombia, Afrikaanse landen en het Midden-Oosten, waar vele oorlogen, drugsbendes en ziektes de meeste inwoners van het land teisteren. Daar is het pas overleven.  Betreffende zijn dure kleding en dergelijke staat hij volledig in zijn recht om dit voor zichzelf te kunnen kopen. Hij verdiend zijn geld immers zelf en niemand die voor hem kan en mag bepalen wat hij ermee doet. Die haat op hem op dat gebied zou dan ook moeten stoppen.  De beste man doet voorkomen alsof hij in een plaggenhut is opgegroeid maar het is nog altijd Nederland, een van de meest welvarende verzorgingsstaten van Europa waar voor iedereen is gezorgd en iedereen kan 'overleven'. En nee, het zal voor hem misschien niet altijd even makkelijk zijn geweest maar hij moet niet doen alsof hij in zijn jeugd zijn leven niet zeker was. In Nederland wordt nog altijd voor elkaar gezorgd. De man zal best persoonlijke ellende meegemaakt hebben, maar het straatleven in Nederland is daar geen onderdeel van.  'ik kom van de straat' Ja, voor een middagje om 's avonds weer lekker in je warme bedje te liggen.  Helemaal mee eens. Ik vind dat er nogal een groot verschil is tussen een moeilijke jeugd en ''van de straat komen''. Volgens mij is hij in zijn jeugd bij een pleeg gezin geplaatst zodat hij juist niet iemand ''van de straat'' wordt. In NL woon je in een staat dat voor je zorgt en zeker als je nog jong bent. Depay doet hier een beetje alsof hij elke dag moest vechten voor zijn leven en hangt denk ik een beetje de wannabe gangster uit. Denk ook dat er meer mensen moeite hebben met zijn houding dan zijn kledingstijl. Meneer raakt wedstrijden lang geen knikker, maar als hij een keer uit een vrijetrap gescoord gaat het vingertje voor de mond. Hij heeft nog helemaal niks gepresteerd maar loopt erbij alsof hij een van de beste voetballers van dit moment is. Misschien moet hij gewoon terugkomen op aarde en hard werken om zich te verbeteren.  Het is allemaal selectief, als je er ieder jaar 30 inschopt mag je je zo gedragen, als je geen deuk in een pakje boter schopt word je bekritiseerd. En tja ""ik kom van de straat"", wel de Nederlandse straat pik. Je kan dit je hele leve als excuus gebruiken voor je rare gedrag of er iets aan doen. Er zijn mensen met een ergere jeugd die zich wel normaal gedragen.  @de kenner II. Helemaal mee eens. Ga voor het voetbal leven en geef 100% in elke training en wedstrijd. Alleen zo word je beter. Tip voor Depay: zoek in partijvorm de hardste verdediger op, die zorgt er wel voor dat je scherp bent. Ben je dat niet dan komen de schoppen vanzelf. Kom op Depay, laat de oude Depay herleven. Het zit er in dat weten we. Nu komt het aan op je mentaliteit.  Ik vind het een beetje overtrokken allemaal hoor, wat doet hij nu precies verkeerd buiten het veld om? Hij jaagt niet met 300 over de snelweg, zuipt zich niet een ongeluk in de kroeg en is (voor zover ik lees) niet betrokken bij vechtpartijen of wat. Ok, hij heeft een dikke bak onder de kont en draagt misschien een gek hoedje met sjawltje af en toe, maar is dat reden om iemand af te fikken? Ik heb bovendien geen verstand van mode en ben wat dat betreft echt zwakzinnig. Beoordeel em gewoon op zijn voetbalkwaliteiten, ik ken genoeg randdebielen in het daaglijks leven met de meest lelijke plakplaatjes en geverfd haar. Ik vind zijn vraag wel terecht wat hij nu daadwerkelijk verkeerd doet.  Ik zal wel 1 van de weinigen zijn die de leeuw op zijn rug wel mooi vind trouwens. (heb ze vele malen lellijker gezien, die van Messi bijvoorbeeld op zijn been, dat is wel een van de meest lelijke die ik ooit ga zien denk ik, of wat dacht je van Clasie met zijn ""you mean everting"" hahahahahah, Gudelj die zijn pa er op smeert, dat zijn toch daadwerkelijk lachwekkende voorbeelden?)  Tattoo is prachtig, mooier zal je ze niet snel zien. Alleen is Depay een profvoetballer en dan.lig je onder een vergrootglas. Zowel op als buiten het veld. Als zijn prestatiesop het veld goed zijn zul.je mensen minder horen zeuren over zijn gedrag buiten het veld. Zijn prestaties zijn minder simpelweg omdat hij niet gefocussed is op voetbal wat wel zou moeten. Focus is 100% trainen, en ik heb met eigen ogen gezien dat hij dat niet doet. Ook wat extra werk zou niet erg zijn. Met talent alleen kom je er niet. Dat ontluikt pas echt als je er keihard voor werkt, elke dag weer  Kijk, zo'n Elia scheurde indertijd met 300 over de Duitse snelwegen met Arnautovic terwijl hij ook niet presteerde (zat daar ook doodleuk op de bank). Daar hoorde je behoorlijk weinig over indertijd, maar als Memphis zoiets zou doen...... Vandaar dat ik ook vind dat hij buitensporig hard wordt aangepakt.  Je mag doen en laten wat je wilt.. als je presteert. Hou Kuyt is even naast deze jongen, dan is al snel duidelijk hoe verwend Depay is. Hij staat symbool voor waar ons voetbal nu last van heeft, de 'verwende' generatie. Als ze Louis Vuitton tasjes dragen denken ze dat mensen respect voor ze hebben, maar die dwing je alleen af op het veld. Alles waar Depay het als voetballer van moest hebben heeft hij weggegooid. Mooie spieren voor de show kweken, mooie hoedjes uitzoeken en ondertussen falen bij Man Utd. En dit hebben er meer, Bazoer of wat dan ook. Allemaal meer bezig met randzaken. Topvoetballers trainen hun lichaam voor de manier waarop zij voetballen, zoals Kuyt dat deed. Messi gaat zichzelf geen kleerkast maken want hij weet wat het dan kost. Ik mis de gehele proffesionele instelling bij de huidige spelers. Cristiano en Pogba doen ook veel randzaken, maar dat is prima als je het kan combineren met presteren, bij Depay kost al die randzaken gewoon zijn carriere. De spelers die de top halen leven voor voetbal, ze trainen zelf buiten de training om. Het stoort me niet, hij mag met zijn carriere doen wat hij wilt, het stoort me meer dat in deze voetbal-generatie meer dit probleem hebben. Dan raak je gewoon mentaal, fysiek, tactisch en technisch achter op het buitenland. 'Topsportmentaliteit' zoals dat al doodgegooid is bij Feyenoord, maar ik mis het nu in heel Nederland.  Wat ik knap vind is dat alle mensen hier weten waar het aan ligt waarom Memphis niet presteert, maar dat hij het wel zo ver heeft geschopt dat hij in dure auto's kan rijden en zij allemaal achter de pc of hun smartphone zitten.  Zo een lichaam als dat van Memphis komt niet zomaar even aanwaaien, dat is toewijding. Zo een vrije trap als tegen Wit-Rusland vliegt er niet zomaar in, daar is op getraind. En het grappigste is dat hij niet presteert omdat hij zich teveel bezig houdt met randzaken, in plaats van te kijken naar zijn voetballende kwaliteiten  Feit is dat de top van de wereld gedomineerd wordt door vleugelspelers als Isco, Hazard, Sane, met daaronder gigantische talenten als bijvoorbeeld Rashford, Sterling en Carrasco. Misschien moeten we maar eens gaan beseffen dat Memphis niet tot die categorie talenten behoort, of wat in mijn ogen zijn grootste probleem is, zijn lichaam is te log om normaal te kunnen bewegen.  Maar ik geloof niet dat een hoed en een Lambo je minder laten presteren  Buiten zijn statistieken bij Man Utd. kun je niet zeggen dat hij niets laat zien bij zijn clubs. Bij het Nederlands Elftal is hij niet de enige die de verwachtingen niet altijd waarmaakt. Wijnaldum, Strootman hebben daar ook last van. In het verleden had metname Seedorf (toch geen kleine jongen) hier ook mee te maken. Wat hebben een jonge Seedorf en Memphis gemeen? Uitgesprokenheid. Waar Seedorf nogal overtuigd was van zichzelf en dat ook liet weten, heeft Memphis met zijn kledingkeuzes en interviews misschien een verkeerd beeld van zichzelf gecreeerd. Seedorf daarintegen speelde altijd (buiten Sampdoria om) bij de absolute wereldtop op die leeftijd en Memphis heeft een deukje opgelopen. En die onzin ""van de straat"" moet ie gewoon niet zeggen. Ik denk dat sommige van zijn ploeggenoten bij Lyon daar toch iets meer ervaring mee hebben. Geef hem een paar jaar en als hij blijft presteren bij zijn club komt het binnen de lijnen allemaal wel goed  Depay moet ook gewoon lekker zelf weten wat hij doet of draagt. Maar pochen met je rijkdom zonder te presteren is niet de manier om de fans voor je te winnen, dat lijkt me het logische antwoord op de vraag van meneer Depay.  Memphis doet niet zo zeer iets verkeerd buiten het veld, als je geld ""verdient"" mag je het ook uitgeven. Media gaat alleen wel op je haten wanneer je prestatie buiten het veld beter eruit zien dan je dingen op het veld. Maar waar een memphis naar zichzelf moet kijken, hij komt van de ""straat"", iets wat vast gaat over dat ze vroeger geen nike of adidas konden kopen, dat zijn maaltijd niet zo goed was als de normale nederlandse maaltijd. Maar nu hij ""rijk' is, gaat die dure merk kopen, stoer een videoclip opnemen en geld showen. Bro op voetbal niveau ben je niet rijk, dat beetje geld aan dure kleding uitgeven wat in de handen van andere rijke mensen weer komt.  Mensen sterven aan honger, omdat ze geen eten kunnen regelen, ga jij klagen over dat mensen gaan klagen over jou dat jij je geld lekker uitgeeft.  Er is helemaal niks mis met Memphis. De reden dat er zoveel haat en nijd is tussen publieke opinie is gewoonweg dat Depay door alles en iedereen het super talent van Nederland werd bestempeld en Robben moest doen vergeten. Alleen hij voldoet niet aan die verwachtingen dus i.p.v. dat mensen gaan erkennen dat ze misschien toch niet zo goed zijn in het beoordelen van talenten gaan ze excuses zoeken dat het aan zijn excentrieke prive leven ligt.  Hij is gewoon prof op het veld, zet zich gewoon in en probeert het er het beste van te maken. En voor zover ik weet is hij ook geen lastpak binnen de club. Sinds PSV nooit uit de selectie gezet of bestraft wegens onprofessioneel gedrag. Nooit gepakt met alcohol achter het stuur, clubben voor een wedstrijd. Dus ja, toch wordt hij als die persoon neergezet.  En natuurlijk heb je gewoon ook jaloerse haters die het niet kunnen hebben dat een jochie van 23 financieel meer heeft bereikt dat wat ze zelf ooit zouden bereiken.  Laat iedereen gewoon in zijn waarden. Als Memphis in een Bently rijdt, laat hem! Als hij een hoed draagt, laat hem! Voor de gene die daarnaast zeggen dat Memphis niet presteert!  Van alle nederlanders in de top 5 competities kan Memphis in 2017 de beste statistieken overleggen! Zo heeft hij 7 keer gescoord en was hij 11 keer de aangever! Hiermee is hij beslissender dan Arjen Robben!  Deze vraag geeft precies wat er mis is. Dit soort talenten zijn in hun entourage omgeven door hen op handen dragende, niets kwaads in hem willen ziende vader en/of moeder, hielenlikkende en ja en amen knikkende ‘vrienden’ en enkel in eigen belang handelende zaakwaarnemers. Hoewel zo’n jongen ook gewoon zelf eens zn verstand zou moeten gebruiken. begrijp ik érgens die vraag van zo’n jongen wel. Er is werkelijk niemand in de hele entourage van die jongens te vinden die ook maar één kritische kanttekening plaats, die aan hem durft uit te leggen dat bepaalde zaken beter niet of heel anders zou moeten doen. Het bekendste slachtoffer van talenten met een dergelijke entourage is wat dat betreft Royston Drenthe. Hopen dat Depay eens goed naar dát voorbeeld kijkt en nog op tijd gaat inzien. Hij heeft nog tijd, maar ook weer niet zo heel veel.  Hij mist het totale punt gewoon, echt ongelooflijk! Hij geeft aan dat mooie spullen een bepaalde status weergeven en dat is juist wat mensen tegen staat. Het stoere gedoe met wat hij allemaal niet heeft. Dat haantjesgedrag daar scoor je gewoon absoluut geen punten mee bij 90% van de bevolking. Iedereen weet dat hij genoeg geld verdiend en als hij het wil uitgeven aan nutteloze dingen als dure kleding en dure auto’s dan moet hij dat zelf weten maar dat hij er ook nog mee gaat pronken dat is gewoon tenenkrommend. Juist als hij het vroeger niet breed had zou je juist dingen op waarde moeten schatten. Gelukkig zijn en nederigheid tonen met het feit dat je droom als profvoetballer is uitgekomen lijkt me veel gepaster.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"De 17-jarige Iris van Klaveren is summa cum laude geslaagd. Dat betekent dat het gemiddelde cijfer op haar eindlijst hoger is dan een 9, bij Iris is dat om precies te zijn een 9,1.  Nog nooit is iemand met zulke hoge cijfers geslaagd op het Groen van Prinstererlyceum in Vlaardingen. Op haar eindlijst staan maar liefst drie tienen: voor Grieks, Latijn en Wiskunde B, Zes keer een 9 en een keer een 8.  Een bijzondere prestatie waarvoor Iris ook nog een brief kreeg van minister van Onderwijs Jet Bussemaker, die haar feliciteert met de behaalde resultaten.  Iris is er zelf vrij nuchter onder, maar toch trots: ""Ik ben trots op mijn cijfers en zeker ook op het feit dat ik heb geleerd op een goede manier met leren en werkdruk om te gaan, zonder stress.""  Ze is van plan om na de zomervakantie rechten te gaan studeren aan de Erasmus Universiteit in Rotterdam.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",business
"Het slachtoffer dat vrijdag om het leven kwam bij de schietpartij in een buurthuis op Wittenburg, wordt in Marokko begraven. De 17-jarige Mohammed Bouchikhi was waarschijnlijk niet het doelwit van de gewapende mannen die het buurthuis binnenvielen.  De familieleden reizen eind deze week met het lichaam van de als stagiair werkzame jongen naar het land. De begrafenis in Marokko is volgens een woordvoerder tegenover Het Parool traditie. 'De familie is nog erg verdrietig, kwaad en onmachtig.'  De 17-jarige Mohammed Bouchikhi werd in een buurthuis aan de Grote Wittenburgerstraat doodgeschoten. Hij liep daar op dat moment stage. Veel buurtgenoten waren getuige van de koelbloedige moord. Het vermoeden is dat de daders de 19-jarige Gianni L. om het leven wilde brengen. Hij raakte wel zwaargewond maar is inmiddels buiten levensgevaar. Het is al de tweede aanslag op het leven van L. in drie maanden tijd.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Private fondsen dragen veel geld bij aan cultuur, zegt de directeur van de VandenEnde Foundation. De minister moet ze in haar plannen betrekken.  Claudia Kammer  23 juni 2015  Met enige verbazing las Ryclef Rienstra twee weken geleden de nota van minister Bussemaker over het cultuurbeleid voor de komende vier jaar door. „Nergens repte ze met een woord over de rol van private cultuurfondsen”, zegt de directeur van de VandenEnde Foundation.  Het fonds van theaterondernemers Joop en Janine van den Ende geeft jaarlijks ruim 8 miljoen euro per jaar aan culturele doelen. „En wij zijn nog maar een middelgrote speler. Het Prins Bernhard Cultuurfonds en het VSB Fonds geven drie keer zoveel uit.”  Rienstra was gisteren een van de sprekers op het symposium ‘Kaalslag of cultuuromslag’ dat de Boekmanstichting en het Prins Bernhard Cultuurfonds organiseren en waarop veel aandacht was voor de rol van private cultuurfondsen. Die wordt fors onderschat, meent hij. „Dat komt deels doordat er geen betrouwbare cijfers over zijn. Het ministerie zou kunnen beginnen daar meer werk van te maken.”  Volgens de Werkgroep Filantropische Studies aan de VU, die tweejaarlijks de publicatie Geven in Nederland uitbrengt, gaven private fondsen in 2013 79 miljoen euro aan cultuur. Maar volgens Rienstra, die zelf een onderzoek deed onder achttien landelijke cultuurfondsen, moet het werkelijke bedrag hoger liggen. Rienstra: „Er zijn in Nederland ruim 400 fondsen die aan cultuur geven. De achttien die ik onderzocht heb, schonken in 2013 samen 90,5 miljoen euro aan cultuur. Dat is een stijging met 50 procent vergeleken met 2005. Toen schonken ze ruim 60 miljoen euro.”  Het is dus niet waar dat de private sector door de economische crisis minder geld aan cultuur geeft, zoals wel wordt gedacht, zegt Rienstra. „Natuurlijk zijn er fondsen die hun budget naar beneden hebben moeten bijstellen. Maar dat wordt gecompenseerd door de opkomst van nieuwe fondsen. Alleen al het Prins Bernhard Cultuurfonds zag het aantal fondsen op naam de laatste jaren met bijna 50 groeien naar ruim 330 in 2014.”  Wat minister Bussemaker volgens hem zou kunnen doen, is stimuleren dat er nog meer van dit soort fondsen worden opgericht, door er in haar nota’s en toespraken meer aandacht aan te schenken. „Het gaat mij om een zekere bewustwording die gestimuleerd kan worden.” De minister heeft niet alleen de taak subsidie te verdelen, vindt hij. „Als je de overheid ziet als hoeder van de cultuur, hoort daar naast een financiële rol ook een regierol bij. Om partijen samen om tafel te krijgen en vernieuwing in gang te zetten.”  Er zijn al goede voorbeelden, zoals het Blockbusterfonds, een coalitie van drie fondsen, waaronder de VandenEnde Foundation, die samen met de BankGiro Loterij grote culturele evenementen mogelijk maken.  Private fondsen zouden volgens hem meer risico’s durven nemen bij het investeren in cultuur als de overheid garant wil staan. „In het Blockbusterfonds lenen wij geld uit in plaats van te geven. Dat geld krijgen we terug, en investeren we opnieuw.”  Maar als het misgaat, krijgt het Blockbusterfonds het geld niet terug. „We kiezen daarom voor redelijk veilige evenementen, waar een breed publiek op afkomt. Als de overheid financiële garantstelling kan geven, zullen private cultuurfondsen vaker durven investeren in risicovolle projecten waarvan op voorhand niet zeker is dat er een groot publiek op afkomt, maar die wel van groot artistiek belang zijn.”  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",politics
"Een 14-jarig meisje uit de Amerikaanse staat Texas is afgelopen weekend overleden na een bizar ongeval. Madison Coe greep naar haar smartphone, die aan het opladen was, toen ze in bad zat. Haar mobiel viel in het water, waardoor ze geëlektrocuteerd werd en uiteindelijk verdronk.  Het meisje werd dood teruggevonden in het huis van haar vader in New Mexico. De familie van de tiener probeert via sociale media zoveel mogelijk mensen op de gevaren te wijzen van het gebruik van mobieltjes in de badkamer. ""Ze had een brandwonde op haar hand, de hand waarmee ze haar telefoon had vastgenomen. Het was meteen duidelijk wat er gebeurd was"", aldus de oma van het slachtoffer. ""Dit is zo'n drama dat niemand hoeft te overkomen. We willen dat hier iets goeds uit voortkomt. Gebruik nooit je telefoon in de badkamer terwijl hij in het stopcontact zit.""",entertainment
"Tony Blair (rechts) en zijn opvolger Gordon Brown tijdens Remembrance Sunday in november.  Foto Andy Rain / EPA  Tony Blair  De EU is zwakker zonder de Britten, zegt oud-premier Blair. Hij spoort Europese leiders aan niet „fatalistisch” te zijn. „Het is ook een optie lid te blijven van de EU en hervormingen door te voeren.”  Melle Garschagen  4 januari 2018 om 1:00  Tony Blair stapt de vergaderzaal binnen, schuift een kop koffie (melk, geen suiker, ingeschonken door zijn assistent) naar zich toe en vangt aan met een waarschuwing. „De EU verliest invloed in de wereld als het Verenigd Koninkrijk vertrekt”, zegt de Britse oud-premier. „De Europese interne markt ziet een van de grootste economieën vertrekken. Een significante diplomatieke macht valt weg uit de Europese politieke structuur. Samenwerking op het gebied van defensie en veiligheid wordt moeilijker.”  Blair hoopt dat de overige 27 EU-leiders zich dus niet bij voorbaat neerleggen bij het uittreden. „Het echte gevaar is fatalisme. Dat is precies wat de Brexiteers willen: uittreden als onvermijdelijk zien”, zegt de 64-jarige oud-Labourleider tegen enkele buitenlandse journalisten.  Blair wil entameren dat de Britten aan het einde van de onderhandelingen dit jaar een nieuw weegmoment krijgen om te oordelen over de Brexit. Dat moet de oud-premier doen vanaf de zijlijn — sinds de Irak-oorlog is hij als politicus ‘giftig’ geworden. Blair doekte in de herfst van 2016 zijn lucratieve en omstreden consultancypraktijk op. Vorig jaar verhuisde hij van een haast presidentieel kantoor naar een ruimte met grote ramen en betonnen muren. Jonge werknemers werken aan rapporten die zijn progressieve en pro-Europese standpunten onderbouwen.  Betekent ‘een nieuw weegmoment’ een tweede referendum?  „Een referendum, verkiezingen of een parlementaire oplossing behoren tot de mogelijkheden. Belangrijker is dat wij de kans krijgen de huidige relatie met de EU te verkiezen boven het alternatief. Die keuze kan pas gemaakt worden als duidelijk is wat de voorwaarden voor de Brexit zijn. Er is veel gesproken over het tussenakkoord in december. Toen is besloten een oplossing over de kwestie van de grens tussen de Ierse Republiek en Noord-Ierland door te schuiven. Dat is voor mij een metafoor voor de onderhandelingen: de moeilijke keuzes zijn nog niet gemaakt.”  Wat is volgens u de moeilijke keuze?  „Het Verenigd Koninkrijk kan onderdeel blijven van de interne markt of proberen een uniek en verstrekkend handelsakkoord met de EU te sluiten dat de interne markt nabootst. In die gevallen is de Brexit een zinloze exercitie. Of het Verenigd Koninkrijk kan kiezen een eenvoudig handelsverdrag te sluiten en zich nadrukkelijk te positioneren als ‘Niet-EU’. Dat zag je toen Theresa May op bezoek was in Polen vorige maand.”  May zei dat de Poolse rechtsorde in principe een Poolse zaak is.  „Ik begrijp waarom zij dat zei. Zodra het Verenigd Koninkrijk uit de EU stapt, zal het verdedigen waarom het beter is buitenstaander te zijn. Ook zal het Verenigd Koninkrijk anderen aansporen hetzelfde pad te kiezen.  „De laatste en totaal tegenovergestelde optie is om lid te blijven van de EU en te proberen hervormingen door te voeren.”  Is de EU niet blij dat de tegenstribbelende Britten vertrekken?  „De ironie is dat Britse regeringen achter de interne markt stonden. Het concept van Europese defensiesamenwerking begon in Frankrijk en het Verenigd Koninkrijk. Ik deel dus niet de mening dat de Britten samenwerking altijd tegenhielden.”  „De zorgen van Britten die leidden tot de Brexitstem, leven ook in andere EU-lidstaten. Het zou verstandig zijn en van sterk leiderschap getuigen als wij – de EU en het Verenigd Koninkrijk samen – dit moment aangrijpen om de onderliggende problemen aan te pakken. Migratie is een grote zorg, en dan vooral de gevolgen van de komst van mensen uit overwegend islamitische landen. Daar moet over gesproken worden. Ik kan mij niet voorstellen dat bijvoorbeeld een noodremprocedure om te voorkomen dat bepaalde landen onevenredig geraakt worden door migratiestromen niet bespreekbaar is.  „Er zou veel publieke steun zijn als de EU zichzelf en de buitengrenzen beter verdedigt. Europa moet de afgelopen tien jaar hebben ingezien dat het absoluut noodzakelijk is om naast de NAVO een eigen capaciteit te hebben om dreigingen in Libië en de rest van Noord-Afrika aan te pakken. Gebeurt dat niet, dan krijgt populisme vleugels.”  Zo soepel als Blair uitlegt hoe Europa in elkaar steekt, zo terughoudend is hij als zijn eigen Labourpartij ter sprake komt. Onder opvolger Jeremy Corbyn wendde Labour zich af van het centrisme van Blair. De oud-premier wordt gehaat door de jonge, activistische en socialistische aanhangers van Corbyn. Blair ergert zich zichtbaar aan de ambigue opstelling van zijn opvolger, die weigert zich onomwonden tegen de Brexit uit te spreken. „Waarom hebben jongeren in Noord-Engeland moeite aan een baan te komen? Gebrek aan infrastructuur en onderwijs. Labour moet zeggen: wij kunnen jullie problemen oplossen als jullie de Tories wegstemmen, maar weet dat de Brexit daar niks mee te maken heeft.”  Is een Labourregering de beste manier om de Brexit te voorkomen?  „Als Labour instemt met een Brexitdeal, zal de partij een hoop steun verliezen. Gek genoeg geldt hetzelfde voor de Conservatieven. Beide partijen zijn er dus bij gebaat dat de Brexit niet de Britse politiek beheerst. Mensen stemden tijdens de verkiezingen in juni op Labour omdat ze Theresa May geen vrij baan wilden geven om de Brexit te regelen.”  De regering overweegt mee te doen met TPP, de vrijhandelszone rond de Stille Oceaan. Is dat ‘de Brexit regelen’?  „Het idee dat wij Europa, het continent waar we geografisch mee verbonden zijn, waar de helft van onze handel naartoe gaat, inruilen voor een handelsovereenkomst aan de andere kant van de wereld is bizar. Alleen in de vreemde wereld van de Brexiteers is zoiets geen grap.”  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",politics
"Eén tweet kan volgens Drian van der Woude een antwoord op alternatieve feiten zijn.  pagina 18 - 19  Stel dat morgen alle wetenschappelijke kennis verloren gaat, met uitzondering van één tweet aan de volgende generatie wetenschappers. Wat zou daar dan in moeten staan? Het is de moderne versie van een klassieke borrelvraag onder wetenschappers. Mijn favoriete antwoord is zonder twijfel dat van theoretisch natuurkundige Richard Feynman: „Alles bestaat uit atomen – kleine deeltjes die elkaar op kleine afstanden aantrekken, maar toch niet helemaal samen te drukken zijn.”  Met wat verbeeldingskracht is die simpele observatie de kern van bijna alles wat we tegenwoordig van de wereld om ons heen snappen: van biologie tot natuurkunde. Ogenschijnlijk een eenvoudig inzicht. Toch heeft het de mensheid eeuwen gekost om tot deze conclusie te komen. Uiteindelijk waren geavanceerde wiskunde, gedetailleerde experimenten en de tussenkomst van het genie van Einstein nodig om alle twijfel hierover weg te nemen.  Het is een prachtig voorbeeld van de wetenschap op haar mooist: het kan een lange en ingewikkelde weg zijn, maar uiteindelijk verschaft het ons vaak een simpel, kristalhelder inzicht dat in staat is volledig nieuwe werelden voor ons te openen.  Toch ben ik blij dat we het tegenwoordig in de wetenschap niet met die ene tweet hoeven te doen. Sterker, met de bloei van het internet is het voor jonge wetenschappers makkelijker dan ooit om de archieven door te spitten. Het is daarom des te frustrerender dat juist internet de boosdoener is, als het gaat om de haperende communicatie tussen wetenschap en de rest van de samenleving. Tekenend is hoe twitterkoning Trump half Amerika aan zich wist te binden, ondanks zijn openbare verklaring dat de sneeuw voor zijn raam wel moest betekenen dat de opwarming van de aarde ‘fake’ was. Ook in Nederland lijken tweets steeds meer de boventoon te voeren in discussies over ingewikkelde, bij vlagen gevoelige zaken. En de deskundigen zitten met hun handen in het haar.  Het is daarom tijd voor een update van mijn openingsvraag, dit keer relevanter dan gespreksstof voor bij de borrel. Stel dat we als academische gemeenschap een tweet uit mogen sturen die door iedereen wordt gelezen, wat zou daar dan in moeten staan? Hoe formuleren we in slechts 140 of 280 tekens een krachtig antwoord op de vele ‘alternative facts’?  Het klinkt als een onmogelijke taak. Toch is het antwoord heel simpel. In één woord samen te vatten zelfs. En dat woord is ‘twijfel’. Niet de waarheid, maar twijfel. En dat weten we al sinds de zeventiende eeuw.  Eeuwenlang heeft de mensheid geworsteld met onjuiste wereldbeelden, vaak ook nog eens van boven opgelegd. Maar na de Middeleeuwen was het zover. Een revolutie: de wetenschappelijke revolutie. Het werd duidelijk dat het in de zoektocht naar de waarheid juist draait om twijfel, en om kritische vragen en pogingen via scherpe hypotheses, vakkundige toetsing en onafhankelijke reflectie de meest aannemelijke beschrijving en verklaring te vinden van de wereld om ons heen.  Door de twijfel te omarmen waren we in staat het atoom te ontdekken. Door kritische vragen te stellen konden we ziektes uitroeien, en leerden we dat wij om de zon draaien en niet andersom. Het is dezelfde twijfel die we nu weer met zijn allen moeten koesteren. „Hoed u voor mensen die iets zeker weten”, zei schrijver en oud-politicus Jan Terlouw. Prachtig. Maar te negatief. Het moet positiever, krachtiger.",other
"Ajax moet een aanzienlijk deel van de transfersom voor Davinson Sánchez afstaan aan zijn oude club Atlético Nacional, zo melden diverse Colombiaanse media. De Amsterdammers houden niet 40 tot 42 miljoen euro, maar een lager bedrag over aan de overstap van de verdediger naar Tottenham Hotspur.  In totaal zou Atlético Nacional twintig procent, ofwel acht miljoen euro, ontvangen met de transfer van Sánchez. De Colombiaanse club bedong in de zomer van 2016 een doorverkooppercentage en heeft tevens recht op een opleidingsvergoeding, meldt onder meer Deportes RCN. Een jaar geleden betaalde Ajax vijf miljoen euro voor de 21-jarige verdediger.  Door de deal met Atlético Nacional zou Ajax maximaal 34 miljoen overhouden aan de overgang. Directeur spelerszaken Marc Overmars kondigde na de transfer van Sánchez aan dat er geen spelers meer gaan vertrekken uit de Johan Cruijff ArenA. Wel hoopt Overmars nog enkele versterkingen binnen te halen, onder wie Maximilian Wöber, de negentienjarige verdediger van Rapid Wien.  En dan een ontevreden speler.... plus het feit dat goede spelers die wel een tussenstop willen (hij wilde niet in Barcelona B spelen) niet meer naar Ajax gaan, omdat Ajax ze ondanks een verachtvoudiging van de waarde niet wil laten gaan. Prima gehandeld van Overmars. Wees blij dat die jongen iig 1 seizoen bij Ajax heeft gespeeld!  Prutser? Geniale deal van Overmars. Anders was Sanchez nooit gekomen, oftewel 'maar 27 miljoen plus bonussen' is gewoon pure winst die hij na 1 jaar (!!!) ff heeft behaald. Gelukkig ben jij financieel expert met ervaring in de voetbalwereld die Overmars even op zijn plaats kan zetten, want uiteraard kan jij het veel beter dan deze ""prutser"" /s  Precies tot nu toe heeft dit medium gefaald bij alle transfernieuws. Sam Larsson die duurder is, verkoop van propper bij PSV die veel hoger lag. Laten we eerst maar op het echte nieuws wachten want juist hierop liep het stuk met Ajax en die Braziliaan die naar Watson ging omdat die ook een hoog verkoop percentage vroeg en statement was dat doen wij Nooit. Do hold youre horses.  Denk eens ff na voordat je weer begint te zeuren. Denk je nou dat Overmars geen doorverkoop percentage heeft afgedwongen bij een volgende verkoop? Denk je dat hij zo dom is ofzo. Neem maar aan dat hij dat wel geregeld heeft. Stel Sanchez gaat voor 80+ miljoen naar Barcelona en die dvp is 20% dan krijgt Ajax nog 16 miljoen extra  Beetje rare zin ""de Amsterdammers dachten een flink financieel slaatje te slaan met de transfer van de verdediger naar Tottenham Hotspur voor 40 tot 42 miljoen euro, maar Ajax zou minder verdienen dan aanvankelijk werd gedacht.""  Dit doet vermoeden dat Overmars en co niet op de hoogte waren van een eventuele clausule wat natuurlijk onmogelijk is. Verder worden dit soort clausules veel vaker gebruikt en hoort dit er ook zeker bij als je spelers als Haps wilt overslaan een niveau hoger wilt inkopen. De transfer Sanchez is in werkelijk alle opzichten een voltreffer geweest en we kunnen alleen maar dromen dat onze volgende aankoop zo'n schot in de roos zal blijken. desondanks zijn er meer mensen kritisch dan positief.  Dan is het toch geen goede deal geweest. Kom op zeg laat Tottenham lekker die 20% extra betalen. Nederlandse clubs moeten echt leren onderhandelen, want nu is gewoon een cadeautje geworden. Als Tottenham hem echt wil hebben dan hadden ze dat er wel voor over gehad.  Hoe kun je nu bijna 30 miljoen winst in een jaar tijd geen goede deal noemen! Je kan wel heel wat willen maar je bent nu eenmaal in Europa niet zo groot zoals sommige nog denken en dan kun je wel dapper doen en de speler tegen zijn zin houden maar je hebt je ook nog is te verantwoorden als beursgenoteerd bedrijf. Die mensen met een sjaaltje en shirt blijven toch wel kopen en komen en mopperen.  Kerel wat loop je nou voor onzin te verkondigen? Volgens mij was jij er niet eens bij? De duurste transfer uit de Eredivisie ooit (nota bene een verdediger) en dan nog zeggen dat Overmars gefaald heeft.  Wat een onzin, blijft een recordbedrag. Waarom denk je dat Ajax zo weinig hoefde te betalen voor een 'CL' winnaar? Grote kans dat Ajax ook een doorverkoop clausule heeft opgenomen in de deal met Tottenham  Er blijft nog zoveel geld hangen ik wil wel eens weten wat je nou echt overhoud als alles eraf is en of het dan allemaal wel zo slim is geweest Van die 252 miljoen die Ajax heeft verdient Als je door bepaalde transfers niet door had laten gaan had je misschien wel de afgelopen 3 jaar kampioen geworden waardoor er ook geld gegenereerd was in de c.l  Eerst maar eens op de officiële kanalen wachten. Die Colombiaanse kranten zijn nou niet echt betrouwbaar gebleken de afgelopen dagen. Daarbij gaat Ajax echt niet akkoord met 20%, bij de transfer van Richarlison vroegen ze ineens 10% extra en daarop is de transfer mede afgeketst omdat Ajax 10% al teveel vond. Dan ga je zeker niet akkoord met 20%. Maar iedereen hier gaat natuurlijk gelijk al weer van alles roepen op dit vage gerucht.  Ja maar 10% op een transfersom van 15 miljoen is toch wat anders dan 20% bij een transfersom van 5 miljoen. Wellicht had de Colombiaanse club van sanchez wel de prijs laten zakken in ruil voor een extra hoge percentage.  Nee, hij bedoelt dat Ajax akkoord gaat bij een doorverkoop van 20% bij aankoop van 5 miljoen. En 10% bij aankoop van 15 miljoen. Want die 20% inclusief 5 miljoen aankoop zou je nooit boven de 15 miljoen uitkomen. Aangezien ook Ajax wist dat ze niet meer dan 50 zouden krijgen.  Ik lees nu allerlei verbolgen reacties dat Overmars heeft gefaald en Nederlandse clubs niet kunnen onderhandelen. Mensen lijken te denken dat dit een soort van Football Manager is waar je clubs zonder problemen 65 miljoen kunt laten aftikken voor een speler die een jaar goed heeft gespeeld.  Deze deal was al enorm lastig voor Ajax door de hele entourage van Sanchez, Daniel Levy staat tevens bekend als een zeer lastige onderhandelingspartner. Ik denk dat Ajax het hoogst haalbare uit deze deal heeft weten te halen. Vergeet ook niet dat Sanchez maar een jaar in de Eredivisie heeft gespeeld, ook niet de beste competitie in Europa. Daarnaast wilde hij zelf weg en is het een verdediger, niet bepaald factor die de prijs laten stijgen.  Ajax had hier heel moeilijk nog meer uit kunnen halen denk ik. Er zijn al records gebroken met dit bedrag.  Tja voor alle mensen die beweren dat Ajax voor dit soort bedragen altijd moet verkopen. ..  Wat heb je hier nou aan? Je kan niet enerzijds beweren dat goede spelers halen heel moeilijk is en anderzijds beweren dat dit een must verkoop is voor dit bedrag.  Ze hadden Sanchez na de finale direct een verbeterd contract waar veel vertrouwen uitsprak moeten aanbieden, direct gerichte aankopen moeten doen om te anticiperen op het onvermijdelijke vertrek van Riedewald en Tete, dan was die jongen waarschijnlijk zelf ook meer open voor een langer verblijf.  Nu veranderd er echt helemaal niks aan de situatie financieel gezien, je hebt nog meer geld waar je niks mee kunt maar je verdediging is een stuk minder, waardoor ook de rest van het team misschien minder waard zal worden en je ook nog eens minder kans hebt op CL volgend seizoen. Tel daarbij op dat als Sanchez nog zo'n jaar had gehad hij nog meer waard was (en andere spelers ook) en dan is het überhaupt de vraag hoe winstgevend deze transfer nu is.  Dat is al de 2e bericht hier dat je ongenuanceerd loopt te zeuren. Bovendien waar maak je je druk om? Gezien je nickname is het niet eens jouw club, dus waarom? Maak je liever druk om Roda want daar is de situatie ook verre van stabiel  Ja Overmars had medelijden met zijn vorige club en besloot vrijwillig om een vergoeding te storten vanwege de opleiding die ze Sanchez daar gegeven hebben. Schijnbaar gaat hij morgen nog wat stortingen doen naar willekeurige clubs..  Hoezo valt de winst tegen. Jij gelooft toch echt niet dat Ajax een doorverkoop percentage heeft van 20%?? Die hele deal met die Braziliaan is al afgeketst op 10% man. Maar jij bent er als de kippen bij om weer je onvrede te uiten. Pfff  Overmars had zijn poot stijf moeten houden en minimaal 50 miljoen moeten eisen!! De uiteindelijke winst valt nu tegen. Ajax had beter Sanchez kunnen behouden ipv dit bedrag te accepteren!!! Je bent al zo'n 22 miljoen kwijt voor twee onbekende verdedigers in de huidige transfermarkt.  Dat is nou eenmaal de prijs om zulke spelers überhaupt nog naar de Eredivisie te kunnen halen. Allerlei constructies of beloftes naar de speler toe. Zo zijn Guardado en Moreno ook makkelijk voor een relatief laag bedrag kunnen vertrekken bij Psv. Geef je die spelers die beloften niet en/of maak je niet zulke afspraken met de verkopende club, dan zijn zulke spelers onhaalbaar / onbetaalbaar.  Mag toch hopen dat ajax ook zo slim is geweest om dit met tottenham af gesproken te hebben.  Verder moet overmars is gaan zoeken naar ervaring en niet steeds die ""dure"" spelers van 19-20. Ajax heeft nu een ploeg zonder ervaringen en dat gaat je wederom punten kosten, CL en wie weet ook de El. De jonge gasten die er nu spelen krijgen het niet voor elkaar om 10min voor tijd de voorsprong te behouden, het is te gretig, wil steeds dat ene doelpunt erbij maken om de wedstrijd dan alsnog op slot te gooien. Er zijn geen spelers die de rust in zown geval in het elftal krijgen alleen van shöne daar kan je dit niet van verwachten.. En ook bij hem ontbreekt toch de echte ervaring van de top.  Het zijn nu af en toe jonge honden die de bal willen en dat gaat echt niet werken..  Om commentaar voor te zijn, ja vorig jaar stond je in de finale van de EL maar hoeveel wedstrijden is die kantje boort geweest terwijl dat allemaal niet nodig was?  En vervolgens haalt Ajax er twee prusters voor terug van 20 miljoen en is de winst bijna verdampt. Echt geweldig die beslissing om hem te verkopen...Not!Btw eigenlijk zijn die twee prutsers er al. Sinkgraven en Neres. Samen zo'n 20 miljoen gekost...  En mensen moeten beseffen dat je hier gewoon niet aan ontkomt wanneer je een Zuid Amerikaan haalt. Het is al een goede deal geweest dat Ajax 'slechts' 5 miljoen betaalde om Sanchez voor 100 % over te mogen nemen, zonder dat er ook 100 zaakwaarnemers of een vader met dollartekens achter zitten die ook allemaal willen profiteren. Of meer van dat soort schimmige zaakjes. Dan is 20% nog steeds een koopje. Er zijn veel van dit soort gevallen geweest waarmee een club alsnog flink verlies heeft gedraaid wanneer ze een speler voor een hoog bedrag doorverkopen. En dan roepen mensen hier nog dat Overmars een prutser is. Alsjeblieft zeg  Wat zijn er veel azijnzeikerds hier zeg, Ajax heeft in 1 jaar tijd rond de 28 miljoen verdient aan Sanchez. Sanchez was toch niet houdbaar voor Ajax, laten we blij zijn met dit bedrag. Overmars heeft dit gewoon goed gedaan. En dan alle kritiek op het aankoopbeleid van Ajax, je geld kun je maar 1 keer uitgeven dus moet je iemand in huis halen die wat toevoegt aan de selectie en men moet ook maar naar de Micky Mouse competitie willen. Als je al iemand vind die wil met ervaring, wat toevoegt en die wat ouder is dan betaal je daar de hoofdprijs voor hetzij in salaris of in de vorm van een hoge transfersom. Als je aan het salaris plafond gaat toegeven dan verdienen de Kluiverts, van de Beeks etc op 19 jarige leeftijd al gauw tussen de 1-2 miljoen en je hebt nog steeds geen garantie dat ze langer blijven want in de omliggende landen kun je al gauw veel meer verdienen met minder speeltijd :-)  Wat heb je nu aan 28 miljoen als je al 140 miljoen op de bank hebt staan? Als Ajax Sanchez volgend jaar had verkocht hadden ze nog steeds minimaal 20 miljoen winst op hem gemaakt. Nee, voor mij is het wel duidelijk dat Ajax Sanchez beter had kunnen behouden!  Het gaat her om dat Ajax al jaren te koop loopt het het plan van ""cruijff"" en graag de zogenaamde aaansluiting bij de TOP wil vinden.  Ze hebben gezegd: We gaan opleiden, spelers tot hun 23ste / 24ste hier houden en aanvullen met gerichte aankopen.  Feit is. Daar komt helemaal niks van terecht. Het opleiden wel, maar elk talentje op uitzondering Veltman (wat ook kwaliteit te kort komt) en Klaassen na.  Verder laten ze elke gerichte aankoop dat een beetje slaagd al na een jaar weer gaan en pakken ze hun winst.  Dat gezeik over arbitragecomissie etc. Dat is in jaren niet gebeurt. Dat een speler weigert, dan moet je gewoon optreden net als Dortmund en hem schorsen. Die spelers gaan willens en wetens een contract aan voor 5 seizoenen.  Wat mij en denk ik vele anderen steekt is het beleid van Ajax.  Ten eerste liegen ze over waar hun ambities liggen. Het lijkt er namelijk steeds meer op dat Ajax meer een bedrijf is dan een sportclub met sportieve ambities. Feit is dat ze gewoon zodra ze winst kunnen pakken een speler verkopen.  Ten tweede blijven versterkingen vaak uit. Aankopen die worden gedaan slagen 9/10 keer niet en zijn veelal geen versterking. En als ze dit zijn, worden ze nogmaals snel voor ""winst"" verkocht. Wat schieten ze dan sportief op?  Daarnaast zie ik ook nog geen echte wereldtoppers in wording. En als ze deze potentie hebben worden ze helaas in de jeugd vaak al weggeplukt waarna ze ook niet slagen.  Daarnaast blijf ik erbij dat Tete en Riedewald echt veel potentie toonden. Sommige zeggen dat ze niet wilden verlengen, maar dit blijkt uit heel weinig. Ze misten vertrouwen. En dat wordt wel onderbouwd door het verkiezen van een gewoon mindere Veltman (al zijn de mening daar misschien over verdeeld). Ik ben geen fan van Veltman, zie in hem geen wereldtopper. Bij Tete en Riedewald zie ik die potentie wel.  Verder is het al jaren zo dat Ajax wel verkoopt, maar niks koopt. Er wordt vaak pas gehandeld als het te laat is en het seizoen al verloren is. De meeste spelers van ""kwaliteit"" die Ajax haalt worden na de seizoenstart gedaan. Ook dit jaar is de selectie niet op orde voor de seizoenstart en sterker nog zijn de belangrijkste wedstrijden al verloren (tegen Nice).  In mijn ogen is het gewoon wanbeleid  Het is gewoon storent dat Ajax het winstresultaat/uit te keren divident belangrijker vind dan de sportieve ambities. Ajax is inmiddels al jaren echt een gezonde club.  De kritiek op het beleid is logisch en meer dan terecht. Dat ze winst pakken op Sanchez is mooi, maar deze beer was een keer een echte goede aankoop, had meer jaren op zijn contract en was slechts een jaar bij Ajax. Had absoluut meerwaarde kunnen zijn voor sportieve ambities. De eredivisie mag dan niet meer veel voorstellen, maar Ajax als Europa League finalist en staat bij mij hoger in het vaandel dan (zelfs ondanks het financieel verschil) meerdere premier league clubs.  Ajax moet een aanzienlijk deel van de transfersom voor Davinson Sánchez afstaan aan zijn oude club Atlético Nacional, zo melden diverse Colombiaanse media. De Amsterdammers houden niet 40 tot 42 miljoen...Lees verder",entertainment
"Je weet al wat er op nummer 1 staat (hint: het is Queen) en misschien heb je ook al op staatieindetop2000.nl gekeken of de nummers van jouw stemlijstje het gered hebben, maar dan weet je nog niet op welke positie jouw favorieten staan. Nou, het moment is dáár, want de volledige lijst is bekend! Je kun natuurlijk wachten tot Eerste Kerstdag om de lijst te bekijken, maar laten we eerlijk zijn: als je dit nu leest kun je niet wachten om al door de lijst te grasduinen.  Bekijk de negentiende editie van de Top 2000 in zijn volledigheid hieronder:  Van mijn mag dit volgend jaar afgelopen zijn.het is gewoon kut om elk jaar op 2e kerstdag tot nieuwjaar dit gezeik te moeten beluisteren.Stop er mee.stop er mee  Geschreven door: A.Oosterhaven19 december 2017 - 21:53 uur  Super, alles wat je er van kan zeggen is dat de echte kwaliteit weer wint en boven aan staat, was even bang dat de slechte kwaliteit muziekverder naar boven zou komen, en de allerbeste band ooit, terecht op nummer 1!!  Geschreven door: Gabriel Macht19 december 2017 - 20:45 uur  Geen Machine headgeen Lacuna Coilweer dezelfde shit nummer een twee en driemijn nummer een Imperium van Machine headop twee Tripp the Darknessop nummer drie Wish i had an Angel Nightwishgeboorte jaar 1958  Geschreven door: Loet6619 december 2017 - 20:06 uur  Echt de laatste keer gestemd. Luister Guus meeuwis op plaats 50 met Brabant, Avond van Boudewijn de groot in de top 10. Ik zou het de invalide lijst gaan noemen!!! Hoe kan je deze shit zo hoog zetten , Nederlands beste band ooit De Brainbox met het wereld nummer Downman staat er niet eens in. Ik ga zelf plaatjes draaien !!!!!  Geschreven door: Ton Stassen19 december 2017 - 19:20 uur  De bovenkant van de lijst is natuurlijk een uitgesleten pad, maar de wonderlijke mix onderin, zeg maar alle dagen voor Oudjaar; daar heb ik weer zin in!",entertainment
"LUYKSGESTEL - Jack van de Wiel zat met zijn vrouw en hondje Norma op Vakantiepark de Zwarte Bergen in Luyksgestel. Plotseling werden ze opgeschrikt. Een grote heteluchtballon vloog zeer laag over. Hondje Norma schrok zo van het lawaai dat ze er onmiddellijk de benen nam. Sindsdien wordt ze vermist en Jack is er kapot van. “We zijn ons kindje kwijt.”  ""We zitten heel vaak op onze vaste plaats op de camping. Daar genieten we van onze vrije tijd”, vertelt Jack. “We zaten die dag - zoals altijd - gewoon gezellig buiten toen die enorme heteluchtballon met acht mensen opeens over ons heen vloog.”  De ballonvaarder kon door omstandigheden niet genoeg opstijgen en vloog laag over de camping. Hij voelde zich genoodzaakt om vol gas te geven boven de camping om een erger ongeluk te voorkomen.  'Oorverdovend'De enorme herrie die de gasbrander veroorzaakt was volgens Jack oorverdovend. “Als zo’n ding een paar honderd meter boven een weiland vliegt, zie je de koeien al rondrennen. Onze Norma schrok zich echt helemaal kapot en sprintte meteen weg”, aldus het geëmotioneerde baasje. De ballonvaarder heeft contact opgenomen met Jack om zijn excuses aan te bieden. “Hij belt me elke drie dagen om te checken of Norma al terecht is.”  Inmiddels worden al ruim een week alle middelen ingezet om Norma te traceren. “We hebben iedereen in een straal van vijftien kilometer om de camping op de hoogte gesteld. We gaan zondag bij een mountainbikewedstrijd in Eersel flyeren.”  Ontroerd“We vermoeden dat ze ergens in het gebied tussen Eersel, Luyksgestel en Postel rondloopt”, vertelt Jack ontroerd. “We hebben zelf geen kinderen, dus zij is ons kindje. We zijn ons kindje kwijt.”",entertainment
"Dit is het laatste Premium artikel dat u gratis kunt lezen. Tijd voor een abonnement!  premium  Sir Alex Ferguson overhandigt Louis van Gaal de speciale UEFA-schaal.  Foto: @UEFA  2 uur geleden  Louis van Gaal is woensdag in het zonnetje gezet door de UEFA.  De voormalig bondscoach van Oranje (66) ontving tijdens het Elite Coaches Forum in Nyon, uit handen van Sir Alex Ferguson (75), een speciale gedenkplaat ter ere van het feit dat de Nederlander als trainer 100 Champions League-wedstrijden achter zijn naam heeft staan.  In totaal won Van Gaal 63 van zijn 101 duels in de Champions League (inclusief voorrondes). Hij verloor er 22 en speelde 16 keer gelijk. Hij won het toernooi één keer. In 1994/1995 pakte de Amsterdammer met Ajax in Wenen de Cup met de Grote Oren na een 1-0 zege op AC Milan.  De 66-jarige Van Gaal was ruim een jaar geleden voor het laatst actief als trainer. In de zomer van 2016 werd hij na twee seizoenen ontslagen bij Manchester United, de oude club van Ferguson.  Waar Van Gaal slechts de FA Cup won, veroverde de Schot met The Red Devils in 27 jaar tijd bijna elke prijs die er te winnen valt voor een Engelse club: de wereldbeker, de Champions League/Europa Cup II, de Europese Super Cup, de Engelse landstitel, de FA Cup, de League Cup en de Community Shield.",entertainment
"OUDENBOSCH - Het lag gewoon tussen het fruit in kistjes, meer dan duizend kilo aan cocaïne. De politie heeft dinsdag zes mannen aangehouden nadat de drugs in een koelvrachtwagen in een loods in Oudenbosch werd aangetroffen.  De cocaïne heeft een straatwaarde van rond de 25 miljoen euro.  Het gebeurde aan de Industrieweg. De recherche is de mannen op het spoor gekomen tijdens een lopend onderzoek. In de loods waren vier mannen aanwezig die allemaal zijn aangehouden. Later werden nog twee andere mannen aangehouden op verdenking van betrokkenheid.  De verdachten zitten vast en mogen geen contact hebben met de buitenwereld. De politie sluit meer aanhoudingen niet uit.",entertainment
"PSV haalde Mauro Júnior afgelopen zomer weg bij het Braziliaanse Desportivo Brazil. In oktober maakte de aanvallende middenvelder annex vleugelaanvaller zijn debuut in het eerste elftal van de Eindhovenaren, in de wedstrijd tegen VVV-Venlo (2-5). De achttienjarige Braziliaan ziet PSV niet bepaald als zijn eindstation in Europa, zo vertelt hij tegenover Omroep Brabant.  “PSV is al een hele grote club, maar ik wil stap voor stap omhoog en blijven werken zoals nu. Ik droom van spelen voor Barcelona, Real Madrid, Manchester City, Manchester United. Ik heb geen voorkeur, het zijn allemaal grote club. Ik denk wel dat het gaat lukken, ik zal daarvoor hard werken”, aldus Mauro Júnior, die in Eindhoven tot medio 2022 tekende afgelopen zomer. Hij speelde reeds twaalf wedstrijden in het eerste elftal, waarin hij voor één doelpunt en vier assists zorgde.  “Natuurlijk, ik wil spelen. We hebben nog negen wedstrijden, dus we moeten negen keer goed spelen. Ik ben er klaar voor, maar de trainer bepaalt wat het beste is voor het team natuurlijk. Op welke positie ik speel, maakt me niets uit. Ik hou ervan om als nummer 10 te spelen, maar ook als vleugelspeler”, stelt de Braziliaan, die wel even moet wennen aan de kou in Nederland. Hij vertelt dat hij deze kou nog nooit meemaakte.  “In Brazilië is het op z’n koudst tien tot vijftien graden. Vandaag is het min vijf, min zes, dus dat is heel koud voor mij. Maar het is te doen. Ik kan natuurlijk niet zeggen: het is te koud om te trainen. Dit is een goede ervaring voor me”, lacht Mauro Júnior. Hij legt uit dat hij zijn techniek op de straat leerde. “Ik speelde altijd op straat. Ik denk dat veel Brazilianen daarom zo’n goede techniek hebben. Waar ik mezelf over tien jaar zie? Dat is lastig, want ik leef nu. Ik wil stapje voor stapje omhoog. Maar over tien jaar wil ik wereldkampioen zijn met het Braziliaanse elftal.”  Als je kijkt hoe hysterisch er soms over andere talenten in de Eredivisie wordt gedaan, is het opvallend hoe relatief rustig het rondom Mauro Jr is. Een heerlijke voetballer met inzicht, balcontrole en een goede mentaliteit. Voor iemand met zijn postuur krijg je hem ook nog eens niet zomaar van de bal af.  Opvallend mild ook de reacties op deze uitspraak! Als een ajacied dit op deze normale manier zegt (bv kluivert) dan zijn de reacties als arrogant etc nietvan de lucht.. deze Mauro heeft net paar x basis gespeeld bij psv en redelijke indruk gemaakt.. ik zeg ook niet dat hij het niet redt maar heeft eveneens de ""opgehemelde"" ajacieden een lange weg te gaan!  '''heb je een droomclub? â€œpsv is al een hele grote club, maar ik droom van spelen voor Barcelona, Real Madrid, Manchester City, Manchester United. Ik heb geen voorkeur, het zijn allemaal grote clubs.â€ ''  Letterlijk het stukje gekopieerd uit het interview van de website van Omroep Brabant. De vraag wordt dus letterlijk gesteld: heb je een droomclub. Die heeft hij.  Vind ik nog wel wat anders dan zeggen: ik wil over 5 jaar voor 160 miljoen naar Barcelona, zoals gezegd door de door jou aangehaalde Kluivert..  ""Kijk: de absolute top bestaat uit vijf à zes clubs. En die top wil ik stap voor stap bereiken. Ik wil geen dingen overslaan. Maar ik wil wel een speler worden die uiteindelijk voor 160 miljoen naar Barça, Real of een van die andere topclubs gaat. Zo denk ik er nu over"". Hoe is dat heel veel anders dan dit stuk?  Dikke plus voor jou arsen(e)al...dit is precies zoals Kluivert het heeft aangegeven...puur ambitieus. Helaas wordt het e.e.a. weer verdraait en een ieder gaat er , al dan niet gekleurd door clubvoorkeur, op los!  Altijd lastig inschatten bij een jongen van 18 jaar, vooral in de Eredivisie. Tegenwoordig is het allemaal niet meer te voorspellen in Nederland. Verder is dit wel een leuk talent die behoorlijk kan voetballen.  Eerst 4 of 5 jaar goed presteren bij Psv. Dan zien we verder wel hoe ver Mauro JR het gaat schoppen.  Tis een in ieder geval een speler met een goede mentaliteit, werkt keihard, je bent hem na twee keer nog niet kwijt in een duel, en heeft ook nog is een goede techniek. Moet in mijn ogen nog wel iets werken aan zijn fysiek. En ook nog fftjes veel oefenen op vrijetrappen en corners, want die zijn over het algemeen nog matig in mijn ogen. Moet goed komen.  Gaat niet gebeuren, speelt hij volgend seizoen sterk en geregeld in de basis dan is hij volgend jaar zomer weg. Zou het fantastisch vinden als hij langer blijft want dit is echt een ruwe diamant. Zou echt 3/4 jaar lang vast in de basis kunnen staan bij PSV en een standbeeld verdienen. Maar verwacht dat hij heel snel weer weg word gekocht.  Hmm, zolang PSV hem zoals nu lekker in de luwte kan laten ontwikkelen, weg van alle hypes, voorzie ik nog wel dat hij nog een jaar of 2/3 blijft na dit seizoen. Hij moet sowieso eerst constanter worden natuurlijk.  Hij heeft een prima basistechniek en heeft goeie acties in de kleine ruimte. Het klinkt ook als ern verstandige jongen die hard werkt. Hopenlijk kan hij met het vertrek van Ginkel een basisplaats veroveren. Als je structureel op je 19de in de basis speelt en je blijft groeien heb je een mooie carrière voor de boeg. Het is toch afwachten hoe je je als speler staande houdt in een andere competitie. Maar stap voor stap en zien waar je plafond ligt is een prima uitgangspunt. Hard blijven werken om de droom uit te laten komen.  Vraag me af hoe hij zich gaat ontwikkelen de komende seizoenen. Vind hem technisch tot nu toe niet echt opvallend in de Eredivisie wedstrijden. Vond hem vooral goed met zijn intercepties hoog op het middenveld, de wil om de bal te veroveren. Is tot nu toe in ieder geval nog niet PSV-basiskwaliteit. Mist ook nog rendement. Lijkt me wel een irritante speler voor verdedigers, met zo'n laag zwaartepunt.  PSV haalde Mauro Júnior afgelopen zomer weg bij het Braziliaanse Desportivo Brazil. In oktober maakte de aanvallende middenvelder annex vleugelaanvaller zijn debuut in het eerste elftal van de Eindhovenaren, in de...Lees verder",entertainment
"Bij etentjes zit er steeds vaker iemand aan tafel die de aardappels, rijst of pasta links laat liggen en de overige gasten vriendelijk om de vetrandjes van het vlees vraagt die zij er tijdens het eten zorgvuldig afgesneden hebben.  Al eeuwen is een koolhydraatbeperkt dieet een beproefde manier om af te vallen. Pas na de Tweede Wereldoorlog ontstond een toenemende en deels misplaatste angst voor vetrijk eten ('Let op vet!'), omdat dat het risico op welvaartsziekten als obesitas, diabetes type 2, hart- en vaatziekten en kanker zou verhogen.  Het brein en ons zenuwstelsel gebruiken doorgaans glucose als brandstof. Als er geen glucose in de voeding zit, gaat je lichaam eerst zijn voorraadje glucose opmaken. Als dat op is, gaat de lever zelf glucose produceren, om te voorkomen dat het bloedglucose te sterk daalt. Het is onder die omstandigheden dan niet handig om die glucose als brandstof te gebruiken. Het lichaam schakelt in die situatie dan ook over op vetverbranding.  Dat geldt niet voor ons brein, dat geen vet als energiebron kan gebruiken. Gelukkig maar, want onze hersenen zijn vetrijk en als het brein zichzelf zou opstoken, zou dat oliedom zijn. Bij de vetverbranding elders in het lichaam ontstaan afbraakproducten die ketonlichamen genoemd worden. Dat gebruiken de hersencellen nog liever dan glucose. We spreken dan van ketose. Een bekend voorbeeld van een ketonlichaam is aceton (de stof die nagellakremover die typische geur geeft).  Wanneer mensen met overgewicht zo'n extreem koolhydraatarm ('ketogeen') dieet volgen om af te vallen, vliegen de pondjes er vooral de eerste maanden af. Onder meer omdat na een aantal weken van ketose het hongergevoel minder is dan wanneer je een vetarm dieet volgt. Bij mensen met type 2 diabetes leidt het tot verbetering van de bloedsuikerspiegel, de insulinegevoeligheid en risicofactoren voor hart- en vaatziekten. Er zijn ook onderzoekers die denken dat zo'n dieet helpt om de prognose bij kanker of neurologische ziekten te verbeteren, maar daarvoor is nog onvoldoende bewijs.  Een wondermiddel is een ketogeen dieet niet. Na een jaar is het verschil in gewichtsafname met een laagvetdieet minder dan één kilo. Of dat komt doordat mensen het dieet niet kunnen volhouden of doordat de werkzaamheid geleidelijk afneemt, is onbekend. Minder producten eten die rijk zijn aan zetmeel en suikers is een goed idee, maar een ketogeen dieet is voor veel mensen te extreem.  Veel ouders maken zich zorgen over een uitpuilende buik van hun peuter of kleuter. 'Net een Biafrabuikje' schreef een ouder. Dat verwijst naar de ernstige ondervoeding bij kinderen in Afrika.  Tijdens de burgeroorlog in de destijds onafhankelijke republiek Biafra ontstonden eind jaren zestig vreselijke hongersnoden. De beelden van ondervoede kinderen met dikke buikjes gingen de hele wereld over en werden een symbool van honger.  Die kinderen hadden last van hongeroedeem, het gevolg van een ernstig tekort aan zowel energie als eiwitten. Gelukkig komt die oorzaak van een bolle buik in Nederland vrijwel nooit voor.  Veel Nederlandse kinderen tussen de 3 en 6 jaar hebben een bolle buik. Dat is meestal geen teken van overgewicht of van een ziekte; doorgaans zijn er heel onschuldige redenen voor.  Het kan het gevolg zijn van de houding (staan met een holle rug) en het nog niet goed ontwikkeld zijn van de buikspieren. Na het eten zie je dan eerder een buikje dan bij oudere kinderen, die meer buikspieren hebben.  Als het kind geen dikke huidplooien heeft op armen, benen en romp is er vrijwel zeker geen sprake van te veel lichaamsvet. Kinderen hebben nog niet de ophoping van vet in de buikholte zoals volwassen mannen dat wel kunnen hebben.  Zolang de buik zacht is en niet gevoelig, zijn zorgen over onderliggende ziekten of stofwisselingsproblemen niet nodig.  Als er daarnaast echter sprake is van buikpijn, een harde pijnlijke buik, koorts, diarree of overgeven is het goed naar de dokter te gaan. Hoewel ze gelukkig niet veel voorkomen, kunnen voedingsproblemen een oorzaak zijn van een bolle peuterbuik.  Het kan bijvoorbeeld wijzen op een probleem met het ­afbreken van melksuiker (lactose-intolerantie). Vooral kinderen van niet-westerse komaf kunnen het enzym dat melksuiker afbreekt missen.  Dat afbreken gebeurt dan door darmbacteriën, die daarbij gassen produceren die een buik kunnen laten opzwellen. In dat geval heeft het kind vooral een bolle buik en krampen na het drinken of eten van zuivelproducten.  Ook glutenintolerantie (coeliakie) kan een opgeblazen buik tot gevolg hebben. Dat gebeurt dan na het eten van tarweproducten, zoals brood of pasta. Ook bij constipatie is soms de buik opgezet. Nog zeldzamer als oorzaak zijn darmparasieten als giardia.  De bolle buik van peuters en kleuters is echter meestal onschuldig en verdwijnt vanzelf als ze ouder worden.  Nee, zullen medewerkers van het door de suikerindustrie opgerichte Kenniscentrum Suiker of door hen ingehuurde wetenschappers zeggen. Aan de andere kant opende het Diabetes Fonds vorig jaar in Amsterdam de 'suikerafkickkliniek', want 'Nederland is onbewust verslaafd aan suiker'.  Zoals gebruikelijk kijken zowel de voor- als de tegenstanders van het idee dat suikerverslaving bestaat door een sterk gekleurde bril naar de beschikbare wetenschappelijke informatie. Het antwoord op de vraag is dan ook, zoals zo vaak bij vragen over voeding en gezondheid, niet eenduidig.  Ons brein beloont ons als we vet- en/of suikerrijk eten door dopamine af te geven, een stofje dat een grote rol speelt bij het ervaren van genot, blijdschap en welzijn.  Denk aan dat heerlijk voldane gevoel dat je kunt krijgen na het eten van een stuk appeltaart met slagroom of een bakje chocolademousse. Sommige mensen hebben veel meer taart of toet nodig om dat gevoel op te roepen dan anderen, die aan een klein beetje al genoeg hebben.  Bij verslaving kan een verstoring van dat belonings­systeem optreden: je hebt steeds meer lekker voedsel nodig om hetzelfde tevreden gevoel op te roepen. Dat verschijnsel heet tolerantie en kan uiteindelijk leiden tot chronisch overeten en overgewicht.  Bij drugs zoals heroïne hunkeren mensen naar het middel, ook als ze het niet meer fijn vinden. Ze zijn, zeggen verslavingsdeskundigen, overgegaan van liking naar wanting.  Veel mensen die zichzelf voedselverslaafd noemen blijven dol op chocola, roomijs of chips. Een ander deel blijft dooreten, zonder nog te genieten. Ook zijn er mensen die onthoudingsverschijnselen rapporteren.  Een ander aspect van verslaving is dat er negatieve ­gevolgen zijn in het dagelijks leven. Erg kunnen genieten van lekker eten is natuurlijk prima, maar als het voortdurende verlangen naar voedsel leidt tot obesitas of gestoord eetgedrag, zoals regelmatige eetbuien, kunnen de gevolgen zeker negatief worden genoemd.  Net zoals bij alcohol kan de meerderheid van de mensen makkelijk omgaan met het overvloedige aanbod van smakelijk eten, maar sommigen kunnen de voortdurende verleidingen niet weerstaan en dat kan leiden tot dwangmatig overeten. Met fysieke, mentale of sociale problemen als gevolg.  Er zijn dus wel degelijk mensen die voldoen aan diverse symptomen die bij verslaving horen. Die verslaving is echter doorgaans niet beperkt tot één stof zoals suiker. Het gaat eerder om eetverslaving. Wel is het zo dat het dan doorgaans ­vooral om zoete en vette voedingsmiddelen gaat.  Je kunt soms wat mismoedig worden bij het onderwerp gedragsverandering. Gezonder eten, meer bewegen, stoppen met roken en drinken; het lijkt allemaal even lastig. Ons brein en lichaam verzetten zich er vaak ­tegen en onze fysieke en sociale omgeving helpen meestal ook niet mee.  Toch lukt het soms mensen om 'de knop om te zetten' en rigoureus voor altijd te stoppen met snoepen en snacken of tot hun pensioen dagelijks op de fiets te springen in plaats van in de auto.  Als zo'n blijvende gedragsverandering niet lukt, wordt dat vaak toegeschreven aan een gebrek aan motivatie.  Ook veel behandelaars vinden dat hun veel te zware cliënten doorgaans onvoldoende gemotiveerd zijn om af te vallen. Er is toch zo duidelijk uitgelegd hoe belangrijk het is dat mensen hun eetgedrag drastisch veranderen? Ze weten immers dat een forse gewichtsdaling hun gezondheid sterk zal verbeteren?  Te zwaar zijn wordt bovendien flink afgestraft in onze maatschappij. Minder kansen op de arbeidsmarkt bijvoorbeeld en minder goede sociale relaties.  Bij navraag blijken mensen met obesitas dan ook bijna allemaal dolgraag van hun overtollige kilo's af te willen. Voldoende redenen om jezelf langdurig een draconisch regime op te leggen, zo lijkt het.  Toch lukt het mensen maar zelden om op die manier blijvend veel af te vallen. Los van de tegenwerkende ­biologie en dito omgeving speelt motivatie daarbij inderdaad een belangrijke rol. Gemotiveerd zijn om gewicht te verliezen zegt nog niets over de motivatie voor de gedragsverandering die dat mogelijk moet maken.  Veel mensen pijnigen zich in sportscholen of volgen solitair saaie en strenge diëten: zaken waar ze weinig tot geen plezier aan beleven. Het gaat dan om extrinsieke motivatie en die leidt zelden tot blijvend succes. Je past je gedrag aan omdat het ­gewichtsverlies of een betere gezondheid de beloning is, maar niet om het bewegen of het eten zelf.  Je kunt ook kiezen voor gedrag waar je op zichzelf ­plezier of voldoening aan ontleent. Iets wat je graag doet wordt nóg leuker als je zodanig begeleid wordt dat je je talenten op dat gebied verder kunt ontwikkelen en als je ze kunt delen met gelijkgestemden.  Op die manier raak je intrinsiek gemotiveerd. In een clubje met fijne mensen én een goede en empathische trainer hou je hardlopen immers makkelijker vol dan wanneer je in je eentje thuis gaat rennen op een loopband.  Wie kent ze niet: de drommen scholieren die in hun pauze saucijzenbroodjes, roze koeken en energiedrankjes afrekenen bij de supermarkt. Of na school rondhangen bij de snackbar. Niet onmiddellijk riskant, maar wel duidelijk ongezond op de langere termijn.  Het is op die leeftijd dat tieners, vooral jongens, ook gaan experimenteren met drugs, alcohol en opgevoerde brommers. Jongere kinderen en volwassenen hebben daar veel minder last van.  Het brein van tieners heeft wat meer moeite om op de rem te trappen als er riskante verleidingen of uitdagingen zijn. In een onderzoek bleek dat tieners bij een impulsiviteitstest vaker dan volwassenen of kinderen fouten maakten als ze moesten reageren op een risicovolle situatie. En jongens maakten meer fouten dan meisjes.  Dat nemen van risico's wordt niet beschouwd als een klunzig gebrek aan zelfcontrole; het is juist een nuttige manier om nieuwe ervaringen op te doen, een onmisbaar onderdeel van de hersenontwikkeling op die leeftijd.  Bij het leren omgaan met nieuwe ervaringen is vooral het gebied in de hersenen betrokken dat ons helpt bij beslissingen, plannen, sociaal gedrag en impulsbeheersing. Dat deel van het brein, de prefrontale cortex, is pas helemaal klaar als we circa 25 jaar oud zijn.  Daarnaast leren tieners omgaan met gedrag dat belonend werkt. Het eten van vet en zoet voedsel is zo'n gedraging die ons genot kan verschaffen.  Van oudsher is dat soort energierijk voedsel schaars en is het najagen van die smaakervaring zinvol.  De producenten ervan hebben er in onze consumptiemaatschappij echter voor gezorgd dat lekker vet en zoet eten overal beschikbaar is en, ook voor tieners, betaalbaar.  Uitgekiende marketing van frisdrank, fastfood en snackproducten zorgt er ook voor dat die producten uitermate in trek zijn bij pubers. Dat alles leidt tot voortdurende prikkels om te consumeren. Een chronische overdadige inname van suiker- en vetrijk voedsel verstoort, tot overmaat van ramp, het normale leerproces dat ons leert het ­belonend gedrag te beteugelen.  De combinatie van verhoogde gevoeligheid voor belonend gedrag en minder zelfcontrole in eetparadijzen als de hedendaagse supermarkten, winkelstraten en kantines kan leiden tot een ongezond voedingspatroon. Vooral voor tieners die aanleg hebben voor overgewicht een gezondheidsbedreigende situatie. Het zet ze op het pad naar een verre toekomst met welvaartsziekten als type 2 diabetes en hart- en vaatziekten. Maar ja, welke tiener denkt nu zo ver vooruit?  Mensen met obesitas hebben een overtollige opslag van vet. Het meeste van dat vet zit in vetcellen. Je kunt veel vetcellen hebben of grote vetcellen. Mensen met obesitas hebben dat alle twee: meer én grotere vetcellen dan mensen zonder overgewicht.  Toen ik 35 jaar geleden begon met onderzoek te doen naar obesitas wasde opvatting dat het aantal cellen ­bepaald werd in de vroegste levensfase. Het aantal vetcellen dat je als baby had, was vastgelegd voor het leven en in hoge mate bepalend of je later dik zou worden of niet.  Die vetcellen zouden graag gevuld willen worden met vet en een streng dieet zou betekenen dat je je vetcellen zou uithongeren en dat die daar tegen zouden protesteren door gulzig te verlangen dat je zo veel ­mogelijk zou gaan eten.  Het riep bij mij het angstwekkende beeld op van een lichaam met miljarden wijd opengesperde hongerige snaveltjes. Als een enorm nest vol jonge vogeltjes. Met je brein als vogelouder, voortdurend en wanhopig op zoek naar voldoende wormen voor het nooit verzadigde kroost.  Onderzoek laat zien dat het aantal vetcellen na de geboorte nog bij iedereen voortdurend toeneemt gedurende de kindertijd en de puberteit maar daarna gedurende het hele volwassen leeftijd constant blijft.  Bij mensen die later veel te zwaar zijn neemt dat aantal (en het volume) van die vetcellen in hun jeugdjaren sneller toe dan bij hen die mager blijven.  Die vetcellen worden niet samen met ons ouder. Er gaan er voortdurend dood en er worden voortdurend nieuwe bijgemaakt. Ongeveer 8 procent van onze vetcellen wordt zo jaarlijks vervangen. Of je nu weinig of veel lichaamsvet hebt.  Bij volwassenen met obesitas die blijvend erg veel afvallen neemt alleen het volume van de vetcellen af, maar niet het aantal. Dit verklaart deels waarom volwassenen het vaak zo moeilijk vinden om blijvend af te vallen. Veel vetcellen zorgen blijvend voor een tekort aan bepaalde verzadigingshormonen en dus meer eetlust.  Minder geraffineerde zetmeelrijke producten eten en minder suikerhoudende dranken drinken helpt een beetje bij het tegengaan van die toegenomen eetlust.  Maar deze inzichten geven vooral aan waarom het zo belangrijk is te werken aan preventie van overgewicht bij kinderen. Hoe vroeger je daarmee begint hoe kleiner het aantal vetcellen dat je hebt als volwassene en hoe kleiner de kans op blijvend overgewicht.  Een lezer zag op een drankje 'met vezels' dat er inuline in zat. Wat is dat? Is die vezel net zoiets als die in volkorenbrood? Inuline is een soort suiker die in de wortels van veel planten zit als energievoorraad. Nodig voor de groei van de plant. De naam komt van de plant Inula helenium (ook wel Griekse alant genoemd).  Helenium verwijst naar Helena uit de Ilias van Homerus; om haar draaide de Trojaanse oorlog. Helena was mede daarom erg verdrietig en huilde vaak tranen met tuiten. Op de plaatsen waar haar tranen op de grond vielen, groeide de Griekse alant.  Tegenwoordig wordt inuline vooral gewonnen uit de wortel van cichorei (waar je ook cafeïnevrije surrogaatkoffie van kunt maken). Inuline wordt niet afgebroken in ­onze spijsvertering, maar wel door de bacteriën in onze darmen. Handig voor voedselproducenten is dat dit soort vezels (ook wel 'fructanen' genoemd; ketens van fructose) goed oplossen in water. Dat in tegenstelling tot vezels uit tarwezemelen, die onoplosbaar zijn.  Maar ook niet alle oplosbare vezels zijn hetzelfde. Sommige oplosbare vezels maken een vloeistof stroperig.  Een voorbeeld is pectine (van het Griekse pektikos dat stollend betekent) uit fruit waarmee je gelei en jam kunt maken. Door inuline op te lossen krijg je echter geen stroperige oplossing.  Die onoplosbare en stroperig makende vezels worden het gezondst gevonden.  Ze verlagen het cholesterol in het bloed en helpen bij mensen met type 2 diabetes om het bloedsuiker binnen ­normale grenzen te houden. Ze hebben ook effect op de verzadiging en kunnen daardoor helpen bij afvallen.  Inuline opgelost in een drankje heeft in vergelijking tot die vezels maar een relatief klein effect op al die ­zaken. Vaak rapporteren mensen bij het consumeren van inuline wel winderigheid, darmkrampen of een ­opgeblazen gevoel. Dat komt door de gassen die de ­bacteriën produceren bij het verteren van de inuline. Vezels uit tarwezemelen die niet worden afgebroken door bacteriën helpen doorgaans ook bij constipatie, maar ook daarbij helpt inuline niet.  Nederlanders wordt aangeraden per dag tussen de 30 en 40 gram vezels te eten. Gemiddeld krijgen we maar de helft daarvan binnen. Producenten die vezels toevoegen aan hun producten doen dus iets positiefs en dragen bij aan een hogere vezelconsumptie. Maar niet alle vezels zijn hetzelfde. De vezels in drankjes waarin stoffen als inuline zijn opgelost lijken het minst effectief om de gezondheid te bevorderen.  Ik schreef onlangs in Het Parool over het grote belang van goede voeding tijdens de zwangerschap voor een gezonde groei en ontwikkeling van het kind. Mooi gezegd, was de reactie van een aantal moeders, maar wat als je de helft van de zwangerschap kotsmisselijk bent en geen hap kunt binnenhouden of bijna niets meer lust?  Zwangerschapsmisselijkheid lijkt inderdaad een rare fout van de natuur. Juist als het superbelangrijk wordt gezond voedsel te eten, spuug je dat uit of ga je dat mijden. Hoe schadelijk is dat en wat is eraan te doen?  50 tot 90 procent van alle vrouwen heeft last van braken en misselijkheid tijdens de zwangerschap en bij ruim 1 op de 3 is dat zo ernstig dat het riskant kan worden. Bij 1 op de 100 is het zelfs zo ernstig dat het levensbedreigende situaties kan opleveren en opname in een ziekenhuis nodig kan zijn.  Meestal hebben vrouwen er tussen de zesde en twaalfde week van de zwangerschap last van. Sommigen zijn echter langer misselijk, tot zelfs de hele zwangerschapsduur.  Het ruiken of zien van voedsel kan al genoeg zijn om misselijkheid te veroorzaken. Typische triggers kunnen alcoholhoudende dranken en koffie zijn of dierlijke producten als vlees en eieren. Anderen reageren juist op sterk gekruid, zuur of zoet voedsel.  Een onbewezen theorie stelt dat die voedingsmiddelen schadelijk zouden kunnen zijn voor de foetus (bij vlees en eieren zou het gaan om bacteriële besmetting). Afkeer daarvan zou een voorzorgsmaatregel van de natuur zijn. Een andere theorie zegt juist dat de misselijkheid slechts een normale reactie is op zwangerschapshormonen.  Dat je uitlokkers van misselijkheid moet vermijden, ligt voor de hand. Wat vaker kleinere maaltijden eten is verstandig. Veel drinken helpt uitdroging te voorkomen. Er zijn aanwijzingen dat gember kan helpen de misselijkheid wat te verminderen (250 mg capsules, 4 keer per dag), net als een supplement met vitamine B6 (10-20 mg, 3 à 4 keer per dag).  Middelen die helpen tegen zee- of wagenziekte kunnen ook helpen. Maar ga niet experimenteren zonder overleg met huisarts of verloskundige.  Met uitzondering van ernstige en zeer langdurige misselijkheid en uitdroging zijn er geen schadelijke ­effecten op het kind te verwachten. Een multivitamine speciaal voor zwangeren kan mogelijke tekorten voorkomen. Lichtpuntje: het voelt ellendig, maar zwangerschappen met misselijkheid zijn geassocieerd met minder kans op een miskraam.  Een moeder van een tienerdochter maakte zich zorgen over het mogelijk dikmakende effect van de pil. Dat is niet zo raar, want toen de pil in de jaren zestig populair werd als anticonceptiemiddel ondervonden veel vrouwen dat ze behoorlijk aankwamen door het pilgebruik.  Sommigen kregen ook last van puistjes. De doses hormonen (oestrogeen en progesteron) waren toen veel hoger dan nu - wel een factor duizend hoger dan nodig om de pil een effectief voorbehoeds­middel te laten zijn. Die hoge dosis leidde niet alleen tot een grotere kans op overgewicht, maar ook op een verhoogd risico op trombose en borstkanker.  Er zijn tientallen onderzoeken uitgevoerd naar het ­effect van de moderne, veel mildere, anticonceptiepil op het gewicht. Uit die onderzoeken blijkt dat die pil bij de meeste vrouwen geen gewichtstoename tot gevolg heeft. Sommigen ervaren wel een geringe gewichtstoename, maar die is meestal tijdelijk (enkele maanden) en is vaak het gevolg van het vasthouden van vocht.  Veel vrouwen ervaren ook zonder het gebruik van de pil schommelingen in gewicht, eetlust en vochthuishouding gedurende hun menstruatiecyclus. De fluctuerende vrouwelijke geslachtshormonen hebben daar dus van nature een (meestal gering) effect op.  Niet alle pillen zijn hetzelfde. De pil, de anticonceptiepleister en de anticonceptiering bevatten de hormonen progestageen (de synthetische vorm van progesteron) en oestrogeen ('combinatiemiddelen').  Oestrogeen kan de eetlust remmen. Als je toch aankomt om andere redenen, kunnen oestrogenen zorgen voor een toename in de typisch vrouwelijke vetreserves rond heupen, dijbenen.  Vetophoping op die plaatsen levert geen gezondheidsrisico's op. Oestrogeenpleisters na de overgang kunnen helpen die vrouwelijke vetverdeling in stand te houden en de toename van buikvet te voorkomen - en dat is gunstig voor de gezondheid.  Het oestrogeen is voornamelijk aan de pil toegevoegd om te zorgen voor een regelmatige, voorspelbare menstruatiecyclus. Progestageen voorkomt zwangerschap. Dat synthetische hormoon kan de eetlust wat bevorderen. De progestageen-alleen pil (minipil), prikpil, het anticonceptiestaafje en de hormoonspiraal bevatten ­alleen progestageen.  Bij ongewenst gewichtsverlies, ­zoals bij mensen met kanker of aids, worden hormonen als progestageen wel voorgeschreven om dat gewichtsverlies tegen te gaan.  De pil is dus doorgaans geen dikmaker. Als je toch merkt dat je dikker wordt van de pil (dat kan bij uitzondering, vooral bij progestageen-alléén pillen), vraag dan je huisarts om een andere pil die dat effect niet heeft.  Het bekende beeld van dikke mannen is een buik die over hun broekriem hangt. Een uitstulping die ze zelf graag liefkozend hun 'buikje' noemen. Zelden zie je een man met een smalle taille en brede heupen.  Een groot deel van dat buikvet zit in de buikholte. Hoe meer vet mannen in hun buikholte hebben, hoe slechter doorgaans hun gezondheid is. Dat vet in de buikholte is dus een ander vetdepot dan het 'zwembandje' (ook wel 'love handles' genoemd) om het middel. Die onderhuidse vetrol kun je met je vingers vastpakken.  Omdat vooral mannen veel buikholtevet hebben, zou je denken dat vooral mannelijke geslachtshormonen verantwoordelijk zijn voor de opslag daarvan. Maar dat is niet zo. De binnenvetters zijn vaak juist mannen met een laag testosterongehalte in het bloed. Testosteronpleisters of -injecties helpen bij hen goed de spiermassa te vergroten en het vetweefsel af te breken.  Bij vrouwen zorgen de vrouwelijke geslachtshormonen ervoor dat vet vooral rond heupen, dijbenen en borsten wordt opgeslagen. Na de overgang krijgen ook vrouwen vaak meer buikvet.  Dat vet in de buik kan snel gemobiliseerd worden als het lichaam energie nodig heeft. Bij stress schiet het adrenalinegehalte in ons bloed omhoog. Adrenaline is het hormoon dat ons alert maakt en gereed om te vechten of te vluchten.  Adrenaline stimuleert ook de afbraak van het buikvet. Dat gemobiliseerde vet kan onmiddellijk gebruikt worden als brandstof voor actie.  Het vet om de organen in de buikholte, zoals de nieren, zorgt daarnaast voor isolatie en daardoor bescherming.  Buikholtevet blijkt belangrijke rollen te vervullen. Er worden allerlei hormonen in gevormd, met tal van functies. Daarnaast blijkt het een belangrijke rol te spelen bij de immuniteit.  Een beetje buikvet is daarom uiterst nuttig, maar zoals zo vaak is het ook hier de overdaad die schaadt. We hebben veel stress en veel buikvet en daardoor veel vetafbraak. Maar fysiek vechten en vluchten is er niet meer bij.  Al die brandstof wordt daarom maar elders in het lichaam gedumpt waar het organen vervet en daarmee juist schadelijk is. Zo'n 'buikje' is daarom een bom onder je gezondheid.  Het goede nieuws is dat dit vet het makkelijkst verdwijnt als je afvalt. Dus als je je buik vol hebt van al die ongezonde leefgewoonten, kun je dat buikvet snel laten slinken.  We kennen allemaal wel jonge moeders die binnen een paar maanden na de bevalling weer hun strakke figuur terug hebben. Jaloersmakend. En meer uitzondering dan regel.  Een volkswijsheid zegt dat na 9 maanden zwangerschap het lichaam ook 9 maanden nodig heeft om geheel te herstellen. Dat zou best eens kunnen kloppen. Ontzwangeren' wordt dat biologische proces van herstel na de zwangerschap ook wel genoemd.  Gemiddeld komen vrouwen gedurende de zwangerschap zo'n 10-12 kilo aan. Een deel daarvan bestaat uit vetopslag in het lichaam van de moeder. Dat vet zit vooral in de onderhuidse vetlaag op de billen en dijbenen. Een belangrijk onderdeel van de vrouwelijke rondingen, ofwel de peervorm die dikwijls geassocieerd wordt met vruchtbaarheid.  Tijdens de zwangerschap levert dit vet een energievoorraad die nodig is voor de groei van het kind in de baarmoeder. Een tekort aan energie kan een gezonde groei en ontwikkeling van de foetus belemmeren. Zo'n voorraad van een paar kilo vet is daarom zeer wenselijk.  Na de bevalling heeft de moeder gemiddeld nog zo'n 2 tot 4 kilo meer vet dan voor de zwangerschap. Het hormoon dat aanzet tot melkproductie (prolactine) maakt het mogelijk die vetopslag te mobiliseren.  Ook de vetreserve na de bevalling heeft een belangrijke functie: een energievoorraad die nodig is voor het ­garanderen van voldoende borstvoeding voor het kind.  Het geven van borstvoeding kost gemiddeld ruim 600 kilocalorieën per dag. Er zijn dan ook aanwijzingen dat het langer geven van borstvoeding wat helpt om sneller de zwangerschapskilo's te verliezen. Maar ook bij de meeste vrouwen die geen of maar kort borstvoeding ­geven is 9 maanden na de bevalling de extra vetopslag grotendeels verdwenen.  Die extra vetopslag tijdens de zwangerschap is iets dat eigenlijk alleen functioneel is wanneer er voedselschaarste heerst. In onze samenleving, met een overvloed aan voedsel, is het overbodig.  Gek genoeg zijn het hier juist de vrouwen die voor de zwangerschap het zwaarst zijn en die gemiddeld het meeste aankomen, die ook de meeste zwangerschapskilo's na de bevalling vasthouden.  Om de kans op blijvende gewichtsstijging door zwangerschap te verkleinen, zijn een gezond gewicht voor de zwangerschap en het voorkomen van een te grote gewichtsstijging tijdens de zwangerschap het meest effectief. Dat voorkomt ook complicaties bij de bevalling. Een zwangerschap hoeft niet zwaarder te zijn dan nodig.  Kinderen snoepen graag. Gezond en verantwoord snoepen kan, zeggen veel fabrikanten. Als er maar geen suiker in zit. Ze hebben de suiker daarom vervangen door zoetstoffen.  Van kauwgom tot drop en lolly's; elke snoepsoort kent wel een suikervrije variant. Met op de ingrediëntenlijst imponerende namen van zoetstoffen zoals mannitol, maltitol, xylitol en steviolglycosiden.  Sommige zoetstoffen zijn al eeuwen geleden ontdekt. Je kunt aan de naam vaak zien wat de herkomst is; 'mann' van 'mannitol' is afgeleid van de manna-es, een boomsoort waaruit deze stof voor het eerst werd gewonnen.  De naam manna-es refereert weer aan het Bijbelse 'manna'; het witte zoete voedsel dat Jehova uit de hemel liet regenen toen de Israëlieten door de wildernis trokken. De uitgang -itol betekent dat de stof tot een groep van moleculen behoort die 'suikeralcoholen' heet. Suikeralcoholen hebben vaak een zoete smaak.  Mannitol zit van nature ook in voedsel zoals gedroogde pruimen. Naast de zoete smaak heeft het een laxerende werking - inderdaad, bekend van gedroogde pruimen.  Het bevat minder calorieën (2,5 kcal per gram) dan suiker (4 kcal per gram). Soortgelijke eigenschappen hebben sorbitol (van sorbus of lijsterbes), maltitol (verwijst naar moutsuiker) en xylitol (van xylon, Grieks voor hout). Tegenwoordig worden vrijwel alle zoetstoffen gemaakt door bewerking van maïs of maïszetmeel.  Suikeralcoholen worden niet afgebroken door bacteriën in de mondholte en zijn daarom beter voor het gebit dan suikerhoudend snoep. Maar veel mensen krijgen darmklachten als ze een zakje snoep met deze zoetstoffen leegeten.  Denk aan diarree, een opgeblazen gevoel of darmkrampen. Ze zijn officieel veilig verklaard, maar ik zou ermee oppassen, vooral als ze leiden tot dergelijke klachten, als je al darmproblemen hebt of in geval van een auto-immuunziekte.  Er zitten ook steeds vaker steviolglycosiden in snoep (van de steviaplant ofwel honingkruid). Deze zoetstoffen zijn recenter op de markt gebracht en werden aanvankelijk 'natuurlijk' genoemd omdat ze uit de steviaplant gewonnen worden.  Inmiddels is die claim verboden omdat de stoffen via een chemische bewerking uit de plant worden gehaald, net als de bestaande suikeralcoholen. Steviolglycosiden zijn wel 300 keer zoeter dan suiker.  Ook deze zoetstoffen zijn veilig bevonden. Het nadeel van steviolglycosiden is de bittere bijsmaak die veel mensen proeven. Zo is er altijd wat. Maak van snoepen iets bijzonders, niet iets van alledag.  De Amsterdamse man wordt een stuk zwaarder tussen pakweg zijn 25ste en 50ste. Volgens de Amsterdamse gezondheidsmonitor uit 2016 is ongeveer een kwart van de mannen tussen de 19 en 34 jaar te zwaar. Eén generatie later zijn dat er twee keer zoveel. De gemiddelde gewichtstoename tussen 25 en 35 jaar is zeven kilo en tussen 35 en 50 jaar nog eens gemiddeld zes kilo.  Watskeburt? De periode van jong volwassenheid is vol ingrijpende levensgebeurtenissen. In die eerste periode gaan veel mannen voor het eerst op zichzelf wonen, krijgen een baan, stoppen met sporten, gaan samenwonen en krijgen kinderen.  De decennia daarna worden ze in toenemende mate geplaagd door scheidingen, ­gedoe op het werk en het verlies van dierbaren. Volgens onderzoek allemaal dikmakers. Niet rechtstreeks natuurlijk, maar door het effect dat die major life-events hebben op hun stemming, hormonen en gedrag. Niet zelden transformeren ze zo van jonge godenzonen tot uitgezakte bankhangers met een dadbod.  Hoe kan zo'n levensgebeurtenis nu tot overgewicht leiden? Vrouwen die zwangerschap(pen) doorlopen ­komen meer aan dan vrouwen die niet zwanger zijn geweest. Daar zijn allerlei biologische verklaringen voor gevonden, zoals hormonale veranderingen. Maar ook vaders worden gemiddeld vijf kilo zwaarder gedurende de negen maanden zwangerschap.  Een soortgelijk fenomeen is ook gevonden bij diverse apensoorten. Volgens biologen gaat het vooruitzicht op nakomelingen bij mannelijke apen gepaard met een stijging van het hormoon prolactine, dat bij de moeders aanzet tot melkproductie en gewichtsstijging. Die stijging van prolactine wordt bij diverse diersoorten geassocieerd met een toename van vaderlijke zorggevoelens.  Bij mensenvaders wordt daarnaast een daling gevonden in het testosterongehalte tijdens de zwangerschap van hun partner. Het is wellicht verstandig als er minder agressieve gevoelens opspelen als er baby's komen. Hoe het allemaal precies werkt, is niet zeker, maar het geeft wel een fascinerend kijkje in de biologische basis voor gedrag.  Na de zwangerschap blijven de vaders ook nog aankomen. Net als bij de moeders vermoedelijk vooral het gevolg van doorwaakte nachten en de stress van het kersverse ouderschap.  Een recent onderzoek liet zien dat een gewichtsstijging van tien kilo of meer bij mannen gepaard gaat met een sterk verhoogd risico op type 2 diabetes, hart- en vaatziekten, galblaasaandoeningen en kanker.  Meer aandacht voor de effecten van levensgebeurtenissen bij jongvolwassenen op gedrag en gewicht zou kunnen helpen bij het voorkomen van latere gezondheidsproblemen.  Door een groot aantal voedingswetenschappers en eetschrijvers wordt paleo (kort voor 'paleontologische ­voeding') weggezet als iets van zweverige goeroes en voedselgekkies. Vaak wordt een pleidooi voor een 'oervoeding' tegengesproken met argumenten als: 'Nou, zo oud werden ze niet in de oertijd' of 'Die hol­bewoners hadden best een rotleven'.  Dat is jammer, want de wetenschappelijke voorstanders van een paleontologische voeding baseren zich op de evolutietheorie, de in de meeste opzichten geaccepteerde basis van de biologie. Darwin leerde ons dat soorten zich geleidelijk optimaal aan hun natuurlijke omgeving aanpassen door natuurlijke selectie.  Het doel van de 'survival of the fittest' was niet om te over­leven in de zin van zo gezond mogelijk oud worden, maar om zo goed mogelijk voor na­geslacht te kunnen zorgen. Ons lichaam en brein zouden volgens de ­evolutietheorie daarom het best zijn aangepast aan een voeding zoals onze verre voorouders die aten. Die leefden honderdduizenden jaren vooral van groenten, fruit, vlees, vis en noten.  Nu zijn het fruit, het vlees en de vis uit uw ­supermarkt niet meer hetzelfde als die op het menu stonden in het stenen tijdperk.  Meestal zijn ze een stuk ongezonder ­geworden door fok- en teeltmethoden en vervuiling van water en bodem, maar nog steeds horen ze tot de ­gezondste keuzes die we hebben in de supermarkt.  De effecten van zo'n modern oerdieet op de gezondheid zijn wetenschappelijk onderzocht. Enkele jaren ­geleden werd een overzicht gepubliceerd van studies waarin mensen werden gevraagd volgens de principes van paleo te eten of een voeding te kiezen gebaseerd op de moderne voedingsrichtlijnen.  Er waren slechts vier studies te vinden en die duurden allemaal kort (2 weken tot 6 maanden), maar ze lieten wel zien dat de paleo-eters zelfs beter af waren als het ging om hun lichaamsgewicht, bloeddruk en andere risicofactoren voor diabetes en hart- en vaatziekten dan de mensen die zich keurig aan de officiële voedingsadviezen hielden.  Paleovoeding zal dus vrijwel zeker een stuk gezonder zijn dan de gemiddelde Nederlandse voeding, die toch vooral uit veel suikerrijk, geraffineerd en sterk bewerkt gemaksvoedsel bestaat.  Dit moderne eet­patroon is mede debet aan het grote aantal mensen met overgewicht, type 2 diabetes en andere welvaartsziekten.  Over hoe zo'n evolutionair perspectief het beste is toe te passen op onze moderne voeding is nog veel discussie, maar veel redenen om lacherig te doen over het paleodieet zijn er dus niet.  Iemand stuurde mij een foto van zijn dochter met een gitzwart ijsje. Te koop bij Roberto Gelato in Utrecht, en naar verluidt ook te koop in Amsterdam. Hoe kan ijs zwart worden en is dat wel veilig?  Roberto had het idee opgedaan in de VS, waar zwart ijs al een tijdje hip is. Hij mengt gewoon wat actieve kool door het ijs om het zwart te maken - een speciaal bewerkte soort houtskool.  Het heet actieve kool omdat de kooldeeltjes actief gasvormige of vloeibare deeltjes kunnen binden. U kent het wellicht als Norit, de zwarte tabletjes die vooral vroeger werden gegeven bij diarree.  Onderzoek heeft echter laten zien dat Norit niet echt helpt tegen diarree. Het bindt wel water in de darm, maar dat is slechts symptoombestrijding. Het gebruik is mogelijk zelfs schadelijk, omdat het de opname van voedingsstoffen, enzymen, geneesmiddelen en anti­biotica kan belemmeren. Houtskool uit uw barbecue mag u overigens al helemaal niet innemen, want dat zit vol giftige stoffen.  Bij even rondneuzen op sociale media blijkt actieve kool helemaal trending in de voedselbereiding. Het zit in smoothies, broodjes en pizza. Het maakt voedsel blijkbaar erg fotogeniek. Foodies zweren bij de rokerige umamismaak.  Het gebruik van actieve kool wordt ook vaak vergezeld van allerlei gezondheidsclaims. Zo zou actieve kool als een magneet werken om allerlei onzuiverheden en giftige stoffen uit je darminhoud te halen.  Zoals vaak bij gezondheidsclaims voor voedsel, is het een uit zijn verband gerukt idee. Iets met klok en klepel, maar wel commercieel uiterst lucratief. Actieve kool is inderdaad al duizenden jaren een effectief middel bij acute vergiftiging.  Het kan giftige stoffen in de darm binden. En dat klinkt een beetje als 'detoxing'. En dus als muziek in de oren van mensen die heilig geloven in een voortdurende noodzaak om hun lichaam te ont­giften, te ontdoen van allerlei chemische toevoegingen en verontreinigingen in voedsel en zogeheten 'slakken' die zouden ontstaan in de spijsvertering.  Die 'slakken' bestaan echter niet. Bovendien maakt actieve kool geen onderscheid tussen schadelijke en nuttige stoffen.  Er zijn geen aanwijzingen dat, tenzij u een acute vergiftiging heeft opgelopen, actieve kool goed is voor uw gezondheid.  Iets beters dan borstvoeding is er in de eerste maanden van het leven van een baby niet. Maar elke baby wil ­uiteindelijk weleens wat anders. Zo tussen de 4 en 6 maanden beginnen kinderen vanzelf te grijpen naar het vaste voedsel dat ze anderen zien eten. Dat is belangrijk, want kinderen moeten leren zelf in hun voedsel te kunnen voorzien en niet afhankelijk te blijven van het gemaksvoedsel uit de borst. Een volgende baby staat daar virtueel al voor op de wachtlijst.  Een brede variatie aan vast voedsel kunnen grijpen, fijn kunnen kauwen, doorslikken en verteren is een van de steile leercurves die een kind het eerste levensjaar doormaakt. Eerst wordt er nog wat door de ouders (of de voedselfabrikant) gepureerd en geprakt, maar dan is het harde, taaie of brokkelige voedsel aan de beurt.  Onze taal is wat armoedig als het gaat om het beschrijven van al die opeenvolgende complexe fasen in eetgedrag die baby's ergens tussen de 4 en 12 maanden doorlopen. We hebben er maar één woord voor: 'spenen'. Het Engels is al niet veel rijker. Daar heet het weaning.  Voor veel van de jonge ouders in mijn omgeving is dat 'spenen' wel een dingetje waar je maandenlang druk mee kunt zijn. Er zijn grofweg twee manieren om het aan te pakken. Je gaat elke maaltijd geduldig naast je kind zitten en voert het hapje voor hapje. Een tijd­rovend proces. Je mag van de deskundigen het voedsel niet opdringen, maar je moet het bij weigering wel vaak aanbieden.  Daar zit een dun lijntje tussen waar je als ouder al licht wanhopig van kunt worden. Een nieuwere theorie bepaalt dat de baby zelf de regie over het eten krijgt. In het Engels: baby led weaning (zou dat hier 'zelfgestuurd spenen' heten?). Laat de baby gezellig met de pot mee-eten op zijn eigen initiatief. Ouders die ik er over spreek verhalen over in tijd extreem uitlopende maaltijden waarna zowel kind als tafelgenoten gezamenlijk in bad moeten en de eetkamer dagelijks een grote schoonmaakbeurt verdient. Ook stressverhogend.  Er zijn aanwijzingen dat een kind zo beter leert zelf zijn voedselinname te reguleren in plaats van vooral passief te reageren op sturing door anderen. Maar minder kans op overgewicht blijken ze er niet door te hebben.  'Zelfsturend spenen' is een prima uitgangspunt, maar niet zaligmakend. Leren eten: je baby heeft er een hele kluif aan. Neem er vooral de tijd voor.  Vorige week betoogde ik dat we in plaats van met uitsterven bedreigde vissen ook vissenvoer kunnen eten. Vissen eten vooral algen. Het woord algen behoeft wat toelichting. Het is een naam voor allerlei planten zonder wortels die we in het water vinden. Algen variëren van eencellige blauwalgen (die eigenlijk bacteriën zijn) tot complexe planten. Meercellige, meestal vastzittende, soorten worden wieren genoemd. Sommige wieren, zoals kelp, kunnen wel 70 meter lang worden.  Nu landbouw steeds lastiger wordt door het schaarser worden van vruchtbare grond en de zeeën in snel tempo worden leeggevist, wordt steeds vaker gewezen op de mogelijkheid van 'zeebouw' als duurzaam alternatief. Zeewier is zo'n zeebouwproduct en nog een nieuweling in onze voeding. Ik kan me herinneren hoe ik een kwart eeuw geleden in Osaka wat onwennig zat te prikken in een kommetje hijiki (zwart zeewier) en een donkergroene glibberige wiersalade (wakame) met stokjes naar binnen probeerde te werken.  Maar inmiddels is menig Amsterdams kind dol op sushi met een velletje van geroosterd zeewier. Via Japanse restaurants rukt wier op in ons menu. Ongemerkt nuttigen we al veel producten waarin wier is verwerkt. Agar en alginaat (koolhydraten uit respectievelijk rood- en bruinwier gemaakt) worden allang als bindmiddel gebruikt. Ze zijn een goed alternatief voor gelatine, en ­geschikt voor vegetariërs en veganisten. Wieren zijn rijk aan nuttige voedingstoffen zoals vezel, eiwit, vetten (omega-3 vetzuren), vitamines en mineralen.  Zeewieren als kelp zijn rijk aan jodium; als je geen of weinig brood eet een goede alternatieve bron. Kelp wordt al sinds de middeleeuwen ingezet tegen krop (vergrote schildklier door jodiumgebrek). Maar pas op: je kunt ook te veel jodium binnenkrijgen. Een onsje kelp bevat ruim tien keer de maximaal toegestane dagelijkse inname van 600 microgram.  Er zijn veel aanwijzingen dat het consumeren van algen en zeewier gunstig kan zijn bij het voorkomen of behandelen van obesitas, type 2 diabetes en hart- en vaatziekten. Onderzoek daarnaar is nogal fragmentarisch. Er zijn zoveel manieren om algen te consumeren. En er zijn veel manieren om de effecten op gezondheidsaspecten te onderzoeken. Nog niet veel meer dan veelbelovend, zou ik concluderen op basis van het nu beschikbare bewijs.  Zeewier is op steeds meer plaatsen te koop. Ik zag in mijn supermarkt zeewiersalade, zeewiertagliatelle en tapenade op basis van zeewier. Af en toe zeewier op je bord is een goed idee.  Een lezer had van alles gelezen over omega-3 vetzuren; de darlings onder de vetzuren. Dé reden om regelmatig vette vis te eten. Maar wat nu als zelfs de geur van vis je al doet kokhalzen?  Die vetzuren uit vette vis zijn inderdaad speciaal. Ze zitten vooral in koudwatervis als zalm, makreel en ­haring en veel minder in tropische vissen als tilapia.  In koud water helpt veel vet de vis om zijn lichaamstemperatuur te bewaren. Dat vet zit vol onverzadigde vetzuren die in koud water vloeibaar zijn als olie, waardoor de vis soepel kan bewegen.  Verzadigd vet is bij die temperatuur zo hard als een pakje boter uit de ijskast. Vissen halen die vetzuren uit algen. Het zijn relatief lange vetzuren met al even lange namen, daarom gebruiken we het liefst hun afkortingen: DHA en EPA.  Als baby hebben we deze vetzuren nodig voor de ontwikkeling van het gezichtsvermogen en een goed werkend brein en zenuwstelsel. DHA is het meest voorkomende vetzuur in onze hersenen. De hoeveelheid van die vetzuren in borstvoeding is sterk afhankelijk van de hoeveelheid vis die de moeder eet. Een goede reden voor zwangere vrouwen om zo nu en dan een harinkje te happen op de markt.  Maar in alle levensfasen helpen die vetzuren ons om chronische ontstekingen tegen te gaan. Die ontstekingen spelen een belangrijke rol bij ziekten als astma, ­reuma en hart- en vaatziekten.  Er zijn aanwijzingen dat een redelijke inname van die vetzuren ook kan helpen bij het tegengaan van hersenziekten als depressie, ADHD en wellicht dementie.  Flink innemen, zou je dus denken. Maar dat is onverstandig: een erg hoge inname van die vetzuren kan de bloedstolling verstoren. Volgens de Gezondheidsraad is één keer per week een portie vette vis genoeg om voldoende te kunnen profiteren van de voordelen van DHA en EPA.  Voor mensen die vette vis verafschuwen zijn er supplementen, zoals visoliecapsules. Ook zijn er plantaardige bronnen van omega-3 vetzuren; ideaal voor vegetariërs en veganisten. Het gaat om alfa-linoleenzuur, waarvan walnoten en lijnzaad goede bronnen zijn. Ons lichaam kan dat vetzuur echter maar in beperkte mate omzetten in DHA en EPA en daarom wordt het als enigszins inferieur beschouwd.  Uit gezondheidsoogpunt en uit milieuoverwegingen kunnen we beter, net als de vissen zelf, deze vetzuren rechtstreeks uit algen halen. Voor de vragensteller daarom het advies: niet walgen maar algen.  Een pasgeboren baby die op zijn moeders buik wordt gelegd zal binnen enkele uren via een soort borstcrawl zijn weg vinden naar een tepel en gaan drinken. Puur instinctmatig, maar complex gedrag waarbij meestal niet tot nauwelijks een aansporing nodig is.  Drang tot eten bij honger en drinken bij dorst zijn automatische reflexen. De regulering van de inname gaat in die vroegste kinderfase ook nog vanzelf. Als voldoende eten zo natuurlijk is, waarom hebben we dan toch zoveel voedingsgerelateerde gezondheidsproblemen?  Het systeem van honger, dorst en verzadiging is een oeroud systeem dat nog voortkomt uit de tijd dat we als jager-verzamelaars al ons voedsel uit de natuur haalden. Natuurlijk waren er door overbevolking van bepaalde gebieden toen ook tekorten. Het waren de belangrijkste redenen voor migratie en de verspreiding van mensen over de wereld. De landbouw en de industriële revolutie maakten het mogelijk om ondanks een groeiende bevolking toch voldoende voedsel te produceren.  Door allerlei technologische hoogstandjes kun je bij een Albert Heijn XL nu uit wel 30.000 verschillende voedingsmiddelen kiezen. Het overgrote deel is niet meer herkenbaar als een voedingsmiddel uit de natuur; denk aan Rice Krispies, Snickers, diepvriespizza of soep uit een pakje.  Deze producten hebben een enorme aantrekkingskracht op consumenten, want ze zijn goedkoop, lekker, licht verteerbaar, en in een handomdraai klaar voor consumptie.  In die omgeving faalt ons regelsysteem van voedsel­inname door ons oerbrein en onze spijsvertering. Door de vele kant- en-klare opties hebben we in principe geen kennis en vaardigheden meer nodig om elke dag (meer dan) voldoende voedsel naar binnen te werken, maar de balans vinden gaat niet meer vanzelf.  Het gevolg is onder meer dat veel kinderen en ruim de helft van de volwassen Nederlanders te zwaar zijn, een miljoen mensen type 2 diabetes hebben, twee miljoen ­Nederlanders cholesterolverlagende medicatie slikken en 3,5 miljoen een bloeddrukverlagend middel.  Om uit ons overstelpend aanbod van voedsel verstandig te kunnen kiezen zijn kennis en vaardig­heden hard nodig. Ouders missen vaak de benodigde kennis en vaardigheden en daarom moet er voedselonderwijs zijn voor alle kinderen.  Het gaat daarbij niet zozeer om droge leerstof over vitamines en mineralen, maar om ervaringen opdoen met tuinieren en koken en het bezoeken van boerderijen of fabrieken. Gezond eten is een kwestie van jongleren met voedsel geworden en dat moet je jong leren.  Op kinderdagverblijven is men steeds alerter op voedselallergieën. Toen ik eind jaren zeventig onderzoek deed op 'peuterspeelzalen' hoorde je er niemand over, maar tegenwoordig is er in elke groep kinderen wel minstens één die een voedselallergie heeft of van wie de ouders zeggen dat daar sprake van is. Is er werkelijk een dramatische toename van voedselallergie en, zo ja, hoe komt dat dan?  Een voedselallergie is een reactie van het immuun­systeem op een bepaald eiwit in een voedingsmiddel. Een spoortje van dat eiwit kan bij een allergisch iemand al een heftige reactie opleveren. Meestal gaat het om darmproblemen, huiduitslag, gezwollen slijmvliezen. Tranende ogen en problemen met slikken en ademhalen kunnen het gevolg zijn.  In het ernstigste geval is sprake van een anafylactische reactie, die levensbedreigend kan zijn door ernstige verstoring van de ademhaling en hartslag en een scherpe daling van de bloeddruk.  Ongeveer 1 op de 13 kinderen jonger dan drie jaar heeft een voedselallergie. In ruim 90 procent van de gevallen betreft het een allergie voor één van acht soorten voedingsmiddelen: koemelk, eieren, pinda's, tarwe, ­soja, vis, schelpdieren of noten.  Vaak wordt een allergie verward met overgevoeligheid of intolerantie voor een voedingsbestanddeel. Zo worden maag-darmklachten veroorzaakt door problemen met het afbreken van melksuiker (lactose-intolerantie) of gevoeligheid voor gluten (geen immunologische reactie) ten onrechte vaak aangezien voor voedselallergie. Zoiets kan heel vervelend zijn, maar niet potentieel acuut levensbedreigend, zoals een voedselallergie.  Veel bevolkingsonderzoek is de afgelopen decennia niet uitgevoerd, maar deskundigen vermoeden wel een sterke toename van voedselallergieën. Ze weten niet goed hoe dat komt. Een veel genoemde verklaring is de 'hygiënehypothese': die zegt dat jonge kinderen door toename van allerlei hygiënische maatregelen nu veel minder dan vroeger in contact komen met bacteriën en virussen die het immuunsysteem prikkelen.  Daardoor ontstaan hevigere reacties op andere prikkels (zoals eiwitten in voedsel) die vroeger nauwelijks tot problemen leidden. Kinderen die veel in contact komen met andere kinderen, zoals in grote gezinnen of op kinderdag-verblijven, blijken minder voedselallergieën te hebben dan kinderen die meer geïsoleerd opgroeien.  Daarnaast spelen veranderende bacteriën in ons ­lichaam waarschijnlijk een belangrijke rol bij de toe­name van voedselallergie. Hoe je een voedselallergie voorkomt, is ­helaas niet goed te zeggen.  Een tienerdochter die moe, bleek en lusteloos is. Velen zullen het herkennen. Slaapgebrek? Pfeiffer? Liefdesverdriet? Het kan allemaal de oorzaak zijn, maar ijzer­gebrek moet zeker niet uitgesloten worden.  Naar schatting heeft één op de vijf tienermeisjes last van ijzergebrek. Dat uit zich in bloedarmoede. Bij jongens komt het minder vaak voor. Dat komt deels doordat meisjes een hogere ijzerbehoefte (15 mg per dag) hebben dan jongens (11 mg per dag), vooral doordat meisjes per menstruatie 10-15 milligram ijzer verliezen.  Daarnaast is de ijzerbehoefte in de groei sowieso verhoogd. Dat is extra belangrijk als ze later zwanger worden. Een kwart van de zwangeren heeft een ijzer­tekort en dat kan gevolgen hebben voor de gezondheid van ­moeder én kind.  Bij een ijzertekort maken cellen in het beenmerg ­minder en kleinere rode bloedcellen. Rode bloedcellen verzorgen onder meer het transport van zuurstof naar organen en weefsels. Minder zuurstof leidt tot moeheid, een bleek uiterlijk en lusteloosheid.  Het leidt ook tot een verminderd concentratievermogen en geheugen. ­Onderzoek laat zien dat ijzersuppletie bij een tekort kan ­leiden tot een hoger IQ en betere mentale prestaties.  Dat ijzergebrek kan liggen aan een verminderde opname door darmziekten of darminfecties, maar meestal is een te lage consumptie van ijzerrijk voedsel de ­oorzaak.  De beste bronnen van ijzer zijn dierlijke producten als rood vlees (3 mg ijzer per 100 gram) en eieren (1 mg). Van dat ijzer wordt ongeveer een kwart opgenomen in het bloed. Volkoren graanproducten (2,5 mg per 100 g) en groenten (1,5 mg per 100 gram) bevatten ook redelijk wat ijzer, maar de opname in het lichaam is veel lager dan bij vlees (1 tot 10 procent).  Vitamine C helpt de opname van ijzer uit de voeding te verhogen. Groenten en fruit zijn belangrijke bronnen van vitamine C. De oer-Hollandse aardappels, vlees en groenten met fruit na is daarom een ijzersterk idee.  Meisjes die experimenteren met veganisme moeten ­extra hun best doen voldoende ijzer binnen te krijgen. Bij veganisme ligt ook nog vitamine B12-tekort op de loer, wat zich ook kan uiten in een vorm van bloed­armoede.  Op eigen houtje experimenteren met ijzersupplementen is onverstandig. Je kunt daarmee makkelijk een ­teveel aan ijzer binnenkrijgen en dat is al net zo schadelijk als een tekort. Alleen slikken op advies van een arts. Een gezonde voeding is een beter idee.  Wat is nu het beste: volle of magere zuivel? We hebben al eeuwenlang een wat ambivalente houding ten opzichte van zuivel. Zo hebben we al sinds de middeleeuwen de uitdrukking 'zuivel op zuivel, dan haalt je de duivel'.  Mensen die ruim zuivel gebruikten werden ­indertijd zelfs beschuldigd van hekserij. Later werd de uitdrukking gebruikt om buitensporige consumptie van zuivel als zondig te bestempelen.  Mensen werden niet geacht naast boter óók nog kaas op hun brood te doen. Zoveel weelde in arme en zuinige tijden werd als verderfelijk beschouwd. In de Tweede Wereldoorlog, toen voedsel schaars geworden was, werd deze uitdrukking weer actueel.  Na de Tweede Wereldoorlog steeg de zuivelconsumptie snel. Die werd flink gestimuleerd door zuivelcampagnes als de Melkbrigade in de jaren vijftig, Joris Drie-pinter in de jaren zestig en in de decennia daarna slogans als 'Melk is goed voor elk', 'Melk moet', en 'Melk de Witte Motor'.  Het voornaamste argument veel zuivel te gebruiken was het ­hoge calciumgehalte van zuivel, dat onmisbaar zou zijn voor een goede botontwikkeling.  Vanaf de jaren zeventig werden zuivelproducten als melk, kaas en boter echter sterk verdacht. Ze zouden bijdragen aan de snelle toename van hart- en vaatziekten.  Dat omdat het melkvet vooral verzadigd vet is. Een explosieve groei van mageremelkproducten en magere kaas was het gevolg.  Tussen 1970 en 1980 vervijfvoudigde de consumptie van magere en halfvolle melk ten koste van volle melk. Het vet dat op grote schaal uit zuivel werd gehaald, werd niet weggegooid, maar dankbaar gebruikt door de makers van ijs en ­gebak. Het bleef dus gewoon in een andere verpakking ons voedselaanbod.  De laatste jaren wordt niet meer ­alleen gekeken naar de stoffen in ons eten, maar vooral ook naar de relatie tussen voedingsmiddelen en gezondheid.  Het blijkt dat er geen relatie bestaat tussen het consumeren van melk (vol, halfvol of mager) en hart- en vaatziekten. Gefermenteerde zuivelproducten als yoghurt en kaas beschermen zelfs enigszins tegen hart- en vaatziekten en type 2 diabetes.  Er wordt daarbij geen duidelijk ­verschil gevonden tussen volvette en magere yoghurt of kaas. Volle melk lijkt ook niet meer dikmakend dan ­magere melk; waarschijnlijk omdat volle melk beter verzadigt dan magere melk.  Magere chocomelk of magere zuiveltoetjes met toegevoegde suiker zijn daarom geen goed alternatief voor de vettere ongezoete variant. Ik houd het zelf veiligheidshalve op halfvolle melk en yoghurt.  Elke kersverse moeder in Nederland krijgt te horen dat haar baby de eerste drie maanden dagelijks vitamine K-druppeltjes moet krijgen. Waarom is dat eigenlijk?  Volgens de adviezen in vrijwel alle landen is dat nodig omdat baby's worden geboren met lage concentraties vitamine K in hun bloed. Dat kan leiden tot gevaarlijke inwendige bloedingen in hun darmen of hersenen.  Een baby heeft in een rijk land als Nederland na een gewone zwangerschap doorgaans een vrijwel optimale voedingstoestand. En alle voedingsstoffen die ze in de eerste zes maanden na de geboorte nodig hebben krijgen ze voldoende binnen door het drinken van moedermelk.  Maar juist baby's die borstvoeding krijgen, hebben vaak een 'te lage' vitamine K-inname (flesvoeding is verrijkt met vitamine K). Alle stoffen zitten dus in ­voldoende mate in borstvoeding behalve vitamine K?  Als alle baby's van nature lage concentraties vitamine K in hun bloed hebben is dat dan eigenlijk niet normaal?  Het is eigenlijk een raadsel. Die bloedingen door te weinig vitamine K zijn gelukkig zeldzaam (schattingen lopen uiteen van 1 op de 10.000 tot 1 op 25.000). Maar het is niet goed te voorspellen wie veel risico loopt.  Daarom krijgen alle baby's in Nederland vitamine K-druppeltjes (150 microgram per dag). Een vitamine K-injectie vlak na de geboorte beschermt beter tegen bloedingen, maar dat is hier nog niet ingevoerd.  Wat is vitamine K? Vitamine K is in 1929 ontdekt door de Deen Henrik Dam, die constateerde dat kuikens die te weinig hadden van een bepaalde stof problemen ­kregen met de bloedstolling.  Hij gaf die stof de naam ­vitamine K (de K komt van koagulation-vitamin; Deens voor bloedstollingsvitamine).  Er zijn twee vormen: ­vitamine K1 (filochinon) dat je vooral binnenkrijgt door het eten van bladrijke groenten (boerenkool, peterselie, broccoli en spinazie zijn goede bronnen) en vitamine K2 (menachinon) dat vooral door bacteriën wordt gemaakt.  Gefermenteerde zuivelproducten als yoghurt en kaas zijn daarom goede K2-bronnen (naast lever en ei). Bij een tekort aan vitamine K treedt er onvoldoende stolling op bij bloedingen.  Het blijkt overigens dat vitamine K later in het leven ook een rol speelt bij aderverkalking en de botstofwisseling. Een Gronings onderzoek liet zien dat één op de drie Nederlandse volwassenen te weinig vitamine K in zijn bloed heeft (vooral oudere en zieke mensen).  Acne is typisch een puberteitsprobleem en daarom noemen we het vaak jeugdpuistjes. Kinderen jonger dan 12 en volwassenen ouder dan 25 hebben slechts bij uitzondering last van acne.  Ruim 85 procent van de pubers heeft er in meer of mindere mate last van. Het ligt voor de hand dat hormonale veranderingen tijdens de puberteit een rol spelen. Voeding kan een invloed hebben op hormonen. Anders eten zou daarom wellicht kunnen helpen. Maar hoe zit het nu precies?  Acne wordt veroorzaakt door ontstekingen van de haarzakjes in de huid. Door die hormonale veranderingen tijdens de puberteit wordt meer en dikkere talg ('huidsmeer') gevormd door talgklieren en dat kan de uitgangen van de haarzakjes verstoppen.  De in de talgklier aanwezige bacteriën produceren irriterende vetzuren (propionzuur) en in combinatie met de talgklierverstopping kan dat leiden tot ontstekingen.  Antibacteriële zeep of antibiotica worden daarom ook wel ingezet bij acne. De ontstekingen uiten zich in de vorm van pukkels. In ernstige mate kan dat leiden tot blijvend littekenweefsel (bij 20 procent van de pubers). Ontsieringen die kunnen leiden tot, soms ernstige, ­psychische problemen.  Er zijn veel aanwijzingen dat hormonen als insuline en insulineachtige groeifactor (IGF-1) bij dat proces een belangrijke rol spelen. Deze hormonen stimuleren de productie van talg en van mannelijke geslachtshormonen en dragen daardoor bij aan het ontstaan van acne. Jongens hebben dan ook vaker last van ernstige acne dan meisjes.  Een voeding rijk aan geraffineerde koolhydraten (zetmeel en suiker) draagt bij aan hoge insulinespiegels en IGF-1. Dat geldt ook voor een hoge zuivelinname.  Daarnaast hebben veel mensen met obesitas permanent hoge concentraties van insuline. Het zou daarom heel goed kunnen dat een dieet waarbij mensen afvallen, minder zuivel gebruiken en/of minder geraffineerde koolhydraten, helpt om acne te verminderen.  Twee studies hebben laten zien dat een voeding met minder geraffineerde koolhydraten inderdaad leidde tot verbeteringen bij mensen met acne. Dat is eigenlijk te weinig voor een solide dieetadvies.  Maar minderen met zetmeelrijke voedingsmiddelen en suiker en afvallen als je te zwaar bent, is ook om allerlei andere gezondheidsredenen verstandig. Ik zou het een tiener met acne aanraden.  Er is veel aandacht voor overgewicht en obesitas bij ­kinderen. Baby's zijn doorgaans nogal mollig. Sommige ouders vragen zich daarom af of hun baby te zwaar is en of ze daar dan wat aan moeten doen. Een kind is te zwaar als het zo veel lichaamsvet heeft dat het schadelijk kan zijn voor zijn of haar gezondheid. Waarom zijn ­baby's vaak zo chubby en wanneer zijn ze té dik?  Gemiddeld hebben mensenbaby's veel vetweefsel; bij de geboorte wel 15 procent van hun gewicht. Ter vergelijking, bij babychimpansees is dat slechts 3 procent. Het vetpercentage loopt bij mensenbaby's ook nog eens snel op naar ruim 30 procent in de eerste vier maanden na de geboorte.  Vetweefsel beschermt baby's tegen de kou als ze zo bloot en onbehaard ter wereld komen. Daarnaast is een grote vetreserve nodig als garantie dat hun relatief grote hersenen zich kunnen ontwikkelen. Ook bij voedselschaarste. Babyhersenen bestaan voor 70 procent uit vet.  Dat Michelinmanachtige uiterlijk van veel baby's is daarom meestal niet iets om je veel zorgen over te ­maken. Baby's op een streng dieet zetten vanwege hun vetrolletjes is doorgaans een slecht idee. Het vetpercentage neemt na de babytijd namelijk meestal vanzelf af, maar helaas niet bij alle kinderen. Jeugd- en kinderartsen volgen daarom de gewichtsontwikkeling vanaf de geboorte.  Maar gewicht (ook in verhouding tot de lichaamslengte) zegt slechts beperkt wat over het vetpercentage. Zorgverleners zullen daarom daarnaast ook kijken naar de snelheid waarmee het kind in gewicht toeneemt en de lichaamsbouw, voor ze beslissen of een kind te zwaar is.  Obesitas bij de ouders kan ook medevoorspellend zijn voor een gewichtsprobleem later. Het vetpercentage zelf wordt in de praktijk vrijwel nooit gemeten, al zou dat wel wenselijk zijn, want preciezer. Bij kinderen vanaf vier jaar is een vetpercentage dat hoger is dan 25 procent bij jongens en 30 procent bij meisjes een teken van een teveel aan lichaamsvet.  Als er sprake is van obesitas bij jonge kinderen is daar door tijdige onderkenning en gedragsverandering nog wel een hoop aan bij te sturen. Bij baby's tot twee jaar is maar beperkt onderzoek gedaan naar de beste benadering. Bij te zware kinderen vanaf twee jaar is bekend dat alleen gezinsaanpak werkt. Die moet bestaan uit een ­intensieve en langdurige professionele begeleiding waarbij gezonde voeding, voldoende lichaamsbeweging en psychologische gedragsaspecten centraal staan  Veel kinderen houden van snoep. Het is meestal niet zo dat ze het 'best wel lekker' vinden, ze zijn er werkelijk dól op. ""Het lijkt alsof ze er veel gekker op zijn dan ik als volwassene,"" merkte een moeder op. Zou die snoepzucht afnemen met de leeftijd?  Dat laatste is wel waarschijnlijk - en dat komt niet doordat wij bij het ouder worden meer wilskracht en zelfbeheersing hebben aangeleerd.  Ongeveer acht weken na de conceptie krijgt de foetus al smaakpapillen. Een ongeboren kind kent dus al, naast andere smaken, de sensatie van een zoete smaak.  Als een kind ter wereld komt, heeft hij een aangeboren sterke voorkeur voor zoet. Dat is handig, want moedermelk is ook zoet en het is van levensbelang dat een kind die lekker vindt. Stel je voor dat moedermelk naar ­spinazie of azijn zou smaken!  Het aantal smaakpapillen op de tong van een kind is even groot als bij een volwassene, maar hun tong is veel kleiner. Dat betekent meer smaakpapillen per vierkante millimeter.  Dit maakt de smaakbeleving van kinderen veel intenser dan die van hun ouders. Vandaar dat hun reactie op smaak heftiger is: een zeer enthousiaste reactie bij zoet en een al evenzeer krachtige afwijzing van bitter en zuur.  Maar kinderen verschillen ook ­onderling in die smaakbeleving. Er zijn kinderen die wel twintig keer zo gevoelig zijn voor een zoete smaak als andere kinderen. Dat lijkt vooral een aangeboren ­kwestie.  Behalve dat onze tong in omvang groeit bij het ouder worden, neemt bij oudere mensen ook het aantal smaakpapillen geleidelijk af. Veel ouderen klagen dan ook over afnemende smaak.  De fascinatie voor snoep betreft niet alleen de zoete smaak. Je krijgt kinderen absoluut minder enthousiast voor een theelepeltje suiker dan voor een zak met blauw smurfensnoep of een zakje felgekleurde gummybears.  De verpakking, kleur, vorm én smaak van veel snoep zijn maximaal op kinderen afgestemd. Daarnaast symboliseert snoep iets feestelijks, zoals een verjaardag of een uitje. Ten slotte gebruiken we snoep ook als beloning of troost. Als we het als ouders al niet doen, doen anderen in de omgeving van je kind dat wel.  Dat veel kinderen dol zijn op snoep is dus niet verwonderlijk: het is het resultaat van hun biologie én hun omgeving.  Een moeder die haar jonge kinderen bij het ontbijt doorgaans crackers geeft, dun besmeerd met halvarine en light-smeerkaas met daarbij een glaasje magere melk, las tot haar ontzetting dat een vetarme voeding wellicht helemaal niet zo gezond is.  Wat ze nog onthouden had uit haar tienertijd is dat je dik en ziek kunt ­worden van vet eten. 'Let op vet' was in haar jeugd ­inderdaad de slogan in de voedingsvoorlichting. ­Sindsdien let ze in de supermarkt scherp op woorden als 'mager', 'light' en 'vetarm'.  Er zijn vele vetes over vet uitgevochten de afgelopen vijftig jaar en die duren voort tot de dag van vandaag. Als wetenschappers zo lang over iets bakkeleien is er vrijwel altijd sprake van een complex vraagstuk met veel invalshoeken. Onderzoeken leiden tot elkaar tegensprekende conclusies, afhankelijk van de onderzoeksopzet en de vraagstelling.  Wat weten we wel? Kinderen hebben vet nodig. Niet voor niets wordt bijna de helft van de energie in borstvoeding geleverd door vet. Vet is nodig voor de ontwikkeling van de hersenen en het zenuwstelsel van kinderen. Ons brein bestaat voor 70 procent uit vet.  Vet is nodig om de onmisbare vetoplosbare vitamines op te nemen (vitamine A, D, E en K). Vet bevat ook essentiële vetzuren die ons lichaam zelf niet kan aanmaken en die nodig zijn voor het goed functioneren van tal van organen. En, niet in de laatste plaats, het is een belangrijke en geconcentreerde energiebron. En kinderen die groeien en lichamelijk actief zijn hebben nu eenmaal veel energie nodig.  Het is daarom onverstandig om vetarm eten te propageren of te kiezen. Ouders geven hun kinderen daardoor vooral koolhydraatrijke voedingsmiddelen. Producten rijk aan geraffineerd zetmeel als witbrood, witte rijst en pasta en suikerrijke dranken kun je beter mijden dan vetrijke voeding.  Het gaat vooral om het soort vet en in welke vorm het gegeten wordt. Nederlandse kinderen krijgen te weinig vetzuren uit vis binnen en ook te weinig vetzuren uit bronnen als raapzaad en lijnzaad, maar consumeren aan de andere kant te veel verzadigd vet uit sterk bewerkt voedsel zoals koeken en snacks. Vet is immers belangrijk voor geur en smaak van voedsel en dat maakt vet voedsel voor veel kinderen extra lekker.  Het idee dat soja iets met vruchtbaarheid te maken heeft, is niet vreemd. Dertig jaar geleden werd al beschreven dat jachtluipaarden in een Californische ­dierentuin grote vruchtbaarheidsproblemen kregen door sojarijk voer.  Jachtluipaarden reageren als exclusieve vleeseters veel gevoeliger op soja dan exclusieve planteneters zoals koeien. De mens zit daar als alleseter een beetje tussenin. Experimenten en observaties bij verschillende diersoorten zijn dan ook vaak niet relevant voor de mens.  Er zitten in soja echter wel degelijk stoffen die een hormoonachtige werking hebben. Die stoffen worden isoflavonen genoemd. Isoflavonen zijn bij mensen hormoonverstoorders doordat ze binden aan de receptoren voor vrouwelijke geslachtshormonen (oestrogenen). Ze zitten vooral in plantaardig voedsel en heten daarom ook wel fyto-oestrogenen (phytos is plant in het Grieks). Ze hebben effecten die milder zijn dan de natuurlijke oestrogenen die de mens produceert.  Bij mensen heeft een matige consumptie van fyto-oestrogenen uit soja enkele voordelen. Zo blijken ze te helpen bij het verlichten van overgangsklachten. Ook is een ruime inname van soja geassocieerd met een wat verlaagd risico op borstkanker en hart- en vaatziekten.  Onderzoek bij volwassenen wijst uit dat er zelfs bij hoge inname van soja nauwelijks effecten gevonden zijn op bloedconcentraties van mannelijke en vrouwelijke geslachtshormonen. De meeste studies laten dan ook geen belangrijk effect zien van sojaconsumptie op de vruchtbaarheid.  Er zijn wel een aantal studies die een verband hebben gevonden tussen een hoge inname van sojaproducten en verminderde spermakwaliteit, maar er was methodologisch wel wat aan te merken op deze onderzoeken. Een groot effect zou ook opmerkelijk zijn gezien de hoge sojaconsumptie in veel Aziatische landen en de gestage bevolkingsgroei aldaar.  In Nederland consumeren we gemiddeld 2 gram soja per dag, terwijl Japanners wel 24 gram naar binnen werken en Indonesiërs ook ruim 20 gram per dag.  De overmatige productie van soja is vooral voor het milieu een groot probleem. Een matige inname van twee porties per dag is prima (een portie is een glas sojamelk, een kwart blok tahoe of een halve kop sojabonen/tempé/sojavlees). Dat kan geen kwaad en het heeft zelfs mogelijk wat gunstige effecten.  Voor nadelige effecten op de vruchtbaarheid zou ik me bij matige consumptie geen zorgen maken. Factoren zoals leeftijd, obesitas, overmatig alcoholgebruik en roken zijn daarbij veel belangrijker.  Dat veel suiker in onze voeding niet gunstig is voor de gezondheid, is bij veel lezers duidelijk. Frisdrankfabrikanten en voedingsproducenten vervangen daarom steeds vaker suiker door zoetstoffen.  Is dat nu wel zo'n goed idee? Op internet circuleren ­allerlei alarmerende berichten over kunstmatige zoetstoffen. De Europese voedselautoriteit Efsa is zich zeer bewust van die onrust bij de consument en heeft herhaaldelijk zoetstoffen getoetst op veiligheid.  Bij veiligheidsonderzoek wordt vooral gekeken of stoffen kankerverwekkend zijn bij proefdieren. Uit onderzoek blijkt dat stoffen als aspartaam (E951), sacharine (E954) en sucralose (E955) geen kanker veroorzaken bij muizen en ratten.  Over de relatie tussen kunstmatige zoetstoffen en ziekten als obesitas wordt vooral op sociale media veel geschreven. Zoetstoffen zouden dik maken door een ­effect op insuline. Insuline zorgt ervoor dat de suikerspiegel in het bloed constant blijft.  Bij het vooruitzicht iets suikerrijks te eten maakt het lichaam bij voorbaat al insuline aan. Door zoetstoffen te consumeren in plaats van suiker fop je de boel en daalt de suikerspiegel, waardoor je trek krijgt. Het is vergelijkbaar met het watertanden dat je doet wanneer je lekker eten ruikt.  Dat water (speeksel) dat in je mond loopt is het gevolg van een geconditioneerde reflex en bereidt je voor op de spijsvertering. Doordat zoetstoffen zorgen voor een laag bloedsuiker zou je dus juist meer eetlust krijgen.  Een dergelijk effect van zoetstoffen blijkt bij proef­dieren aanwezig, maar het is twijfelachtig of het bij mensen belangrijk is. Dikker worden door zoetstoffen wordt dan ook vrijwel alleen gezien in onderzoek bij ratten en muizen.  Onderzoekingen bij mensen met behulp van vragenlijsten laten regelmatig een verband zien tussen overgewicht of gewichtsstijging en het gebruik van zoetstoffen, maar veroorzaken zoetstoffen dat overgewicht, of gebruiken mensen met overgewicht nu eenmaal meer zoetstoffen in een poging hun gewicht te beheersen?  Experimenten bij mensen laten vrijwel altijd zien dat wanneer suiker vervangen wordt door zoetstoffen ze minder calorieën binnenkrijgen en wat afvallen.  Hoewel zoetstoffen veilig zijn bevonden en kunnen helpen minder suiker te consumeren, ben ik geen groot voorstander van een ruim gebruik van zoetstoffen. Nog lang niet alles is bekend. Zo bleken er recent ongunstige effecten van zoetstoffen op darmbacteriën. Zoetstoffen zitten daarnaast vooral in voedingsmiddelen die minder gezond zijn, zoals frisdrank. We kunnen beter wennen aan een minder zoete smaak.  Het is een beetje gemeen dat de natuur bedacht heeft dat groenten zo goed zijn voor kinderen en diezelfde kinderen er een ingeboren afkeer voor heeft gegeven. Omgekeerd zijn kinderen juist dol op friet, chips en ijs, die zo ongezond zijn. Kunnen we die groenten niet lekkerder maken door er friet, chips en ijs van te maken?  Groenten zijn er in veel soorten, zoals bladgroenten, knollen, peulvruchten, kool, kiemgroenten, vruchtgroenten, stengelgewassen en uien. Al die soorten en variëteiten daarbinnen bevatten verschillende mixen van een groot scala aan voedingsstoffen. De gezondheidsvoordelen van groenten zijn het grootst als je zo veel mogelijk varieert.  Alle groenten samen zijn belangrijke leveranciers van vitamines (A, C, E en foliumzuur), mineralen als kalium en magnesium en van voedingsvezels. Ze bevatten naast veel vezels ook veel water en dat maakt ze relatief caloriearm. Een hamburger met kleine portie friet en frisdrank levert ruim 600 kcal., bijna evenveel als 2,5 kilo peentjes of 5,5 kilo bladsla.  Inventieve voedseltechnologen hebben geprobeerd wat te doen aan het probleem dat Nederlandse kinderen zo weinig groenten eten. Ze bedachten naast groentefriet, groentechips en groente-ijs groentepasta, bloemkoolpizza en groentesmoothies.  Soms vervangen de groenten graan (zoals in groentepasta en bloemkoolpizza), wat inspeelt op een wijdverbreide angst voor ­gluten en zetmeel. Voor consumenten die gevoelig zijn voor gluten zijn ze een uitkomst, maar voor de hoeveelheid calorieën en koolhydraten maakt het niet zo veel uit. Rodelinzenpasta en groene-erwtenpasta bevatten wel wat meer eiwit en vezel dan pasta van tarwemeel.  Bij andere producten vervangen de groenten aardappels (groentechips en groentefriet). Groentefriet bevat ongeveer evenveel calorieën en koolhydraten als ovenfriet van aardappelen, maar groentefriet bevat wat meer eiwit, vezels en vitamines.  De meeste gefrituurde groentechips bevatten evenveel vet, zout en calorieën als aardappelchips, maar vaak wat meer vezels. Puur groentesap wordt doorgaans erg vies gevonden door kinderen. De meeste groentesmoothies en groente-­ijsjes die in de winkel te krijgen zijn, bevatten daarom zoveel vruchtensap dat ze daar wat betreft de hoeveelheid suiker niet voor onderdoen.  Nieuwe groenteproducten zijn dus wat betreft de hoeveelheid voedingstoffen vaak wat gezonder dan de producten die ze vervangen. Het gezonde imago kan ertoe leiden dat ouders denken dat ze hun kinderen zonder schuldgevoel volop friet, chips en ijs kunnen geven. Tussendoor én bij de maaltijd. En dan blijken het gewoon toch dikmakers.  Het goed begrijpen van etiketten op de verpakking van voedsel is een vorm van wat 'voedselgeletterdheid' genoemd wordt. Een voorbeeld van problemen daarmee is het onjuist interpreteren en toepassen van het begrip 'houdbaarheidsdatum'.  Het gaat bij voedselgeletterdheid niet per se om het kunnen lezen en schrijven. De meeste mensen kunnen de teksten op de verpakking die gaan over de houdbaarheid prima lezen, maar veel minder mensen begrijpen wat ermee bedoeld wordt en wat dat betekent voor het consumeren of weggooien van voedsel.  Deels als gevolg van misverstanden rond de houdbaarheidsdatum van voedsel gooien Nederlanders jaarlijks 135 kilo voedsel per persoon weg.  Voor de EU gaat het om 88 miljard ton eten per jaar, wat neerkomt op een verlies van 143 miljard euro. Dat is behalve ­zonde van het geld ook ethisch onaanvaardbaar in een ­wereld waar honger en schaarste aan voedsel nog steeds veel voorkomen.  De misverstanden worden erg in de hand gewerkt doordat de wetgever twee begrippen toestaat die veel op elkaar lijken, maar toch totaal verschillende zaken betekenen. Het gaat om 'te gebruiken tot' en 'ten minste houdbaar tot'.  Voor de meeste consumenten betekenen die termen hetzelfde. Voedsel is 'over de datum' als die net verstreken is. In de vuilnisbak ermee. Anderen weten dat die datum wellicht niet zo serieus genomen moet worden. Het gevolg is dat veel consumenten melk, eieren en vis gebruiken die over de datum is, terwijl dat soort producten mogelijk niet meer veilig zijn.  Anderzijds worden, ook ten onrechte, veel brood, groenten en fruit, en houdbare producten weggegooid die juist nog prima te eten zijn. Bij het bedenken van die termen hebben vast geen consumenten meegedacht; een tekortkoming bij veel door juristen vastgestelde teksten op voedsel.  Hoe zit het nu? 'Te gebruiken tot' (TGT) slaat op de veiligheid van voedsel. Na die datum is de veiligheid niet meer gegarandeerd (denk aan bedorven koelverse maaltijden, eieren en vis). De term 'ten minste houdbaar tot' (THT) slaat op de kwaliteit (kleur, geur, smaak) van voedsel.  De producent geeft daarmee aan dat de kleur of de smaak wat achteruit kunnen gaan - denk bijvoorbeeld aan de kleurverandering van lang bewaarde chocola. Vooral bij ongekoelde producten geldt dat ze tot ver na die datum veilig gegeten kunnen worden. Bij gekoelde THT-producten kan echter ook de veiligheid in het geding zijn. Niet zo simpel dus. Het is hoog tijd dat de wetgever dit verduidelijkt.  Een lezer klaagde over de onrechtvaardigheid dat haar tienerdochter voortdurend enorm op haar gewicht moest letten, terwijl haar graatmagere zoon haar de oren van het hoofd at zonder dikker te worden.  Ik kan me zelf ook een vakantie herinneren waarin naast onze toen achttienjarige zoon ook drie van zijn vrienden meereisden. Ieder werkten ze 's avonds in recordtempo meerdere grote borden spaghetti carbonara weg en na het forse nagerecht begonnen ze alweer met het smeren van boterhammen (want toch nog steeds honger). Snel daarna gingen de zakken chips open. Er was niet tegenop te koken.  Het klopt dat de energiebehoefte van jongens groter is dan die van meisjes, vooral als ze wat verder in de puberteit zijn. Gemiddeld heeft een meisje van dertien 2200 kilocalorieën per dag nodig en een jongen van die leeftijd 2400. Maar een paar jaar later zijn die verschillen tussen jongens (bijna 3200 kcal per dag) en meisjes (nog geen 2500 kcal) veel groter.  Een verschil van ongeveer 700 kcal - dat is een grote avondmaaltijd per dag extra. Natuurlijk is dit maar een gemiddelde en individueel hangt de energiebehoefte af van het lichaamsgewicht, de lichaamssamenstelling, de lengte en de hoeveelheid lichamelijke activiteit, maar het klopt met de observatie van veel ouders dat puberjongens zich vaak gedragen als hongerige wolven.  Die toenemende energiebehoefte tijdens de groei bij vooral jongens heeft van alles te maken met de verandering in lichaamssamenstelling. De toenemende testosteronproductie bij jongens zorgt voor spieropbouw, terwijl de toenemende aanmaak van oestrogenen bij de meisjes juist leidt tot meer vetopslag. Spieren vereisen veel meer energie dan vet.  Een jongen van zestien met een gemiddeld gewicht en gemiddelde lengte heeft al gauw 12-13 kilo meer spieren dan een meisje. Die vetopslag is bij meisjes, vooral vlak onder de huid in heupen, dijbenen en borsten, dient alvast als energievoorraad voor latere zwangerschap en borstvoeding. Die spieren bij jongens zijn vooral nuttig voor kracht en snelheid. De biologie is behoorlijk seksistisch en rolbevestigend.  Het gevolg van die verschillen in puberteitsontwikkeling is dat jongens meer mogen eten dan meisjes zonder te dik te worden. Als ze te zwaar zijn vallen jongens op dezelfde hoeveelheid calorieën ook meer af dan meisjes. Het lichtpuntje voor meisjes is dat een teveel aan lichaamsvet bij hen veel minder schadelijk is voor de gezondheid dan bij jongens. Maar dat is wellicht een schrale troost.  Er zijn weinig voedingsmiddelen recentelijk zo van hun voetstuk getuimeld als vruchtensap. Van een toonbeeld van gezondheid nu verstoten uit de Schijf van Vijf. Veel mensen raken ervan in de war. Waarom is een sinaasappel gezond, maar als ik hem uitpers ineens niet meer?  Voedingswetenschappers richten zich steeds meer op de gezondheidseffecten van voedingsmiddelen zoals vruchtensap en fruit dan op die van voedingsstoffen zoals vitamine C en suiker. Vaak zien we dat door het bewerken van voedsel, zoals het uitpersen van een ­sinaasappel, ook het effect op het lichaam verandert.  Al in 1977 publiceerde het gezaghebbende wetenschappelijke tijdschrift The Lancet de resultaten van een eenvoudig experiment. Vrijwilligers kregen vier ­appels aangeboden als appelmoes, appelsap of gewoon als intacte appels. De snelheid van het consumeren was elf keer zo snel bij appelsap als bij appels en de appelmoes zat daar een beetje tussenin.  De verzadiging na het drinken van appelsap was aanmerkelijk minder dan die na het eten van appels. Appelsap zorgde voor een veel hogere insulinepiek in het bloed en er was ook een eerdere daling van het bloedsuikergehalte. De voedingsstoffen waren grotendeels hetzelfde gebleven, maar de effecten op eetlust en bloedsuiker waren dus volkomen verschillend.  Voor 1 liter appelsap heb je 2 kilo appels nodig. Mensen tikken makkelijk 1 liter appelsap per dag weg, maar 2 kilo appels verorberen is vrijwel niet te doen. Bij het eten van appels moet je lichaam hard werken om de suikers in het lichaam te kunnen opnemen en de vezels af te breken. Bij sap hebben pers, juicer of blender dat werk grotendeels overgenomen.  De natuurlijke verpakking van suikers in appels beschermt ons tegen overconsumptie ervan en daarmee tegen de bijbehorende gezondheidsproblemen. Amerikaanse onderzoekers constateerden dat een hoge inname van fruit het risico op gewichtsstijging en type 2-diabetes verlaagde, maar dat bij een hoge inname van vruchtensap het risico juist verhoogd was.  Naast suiker bevat vruchtensap, net als fruit, veel zuren; en die tasten het tandglazuur aan. Maar sap heeft ook gunstige kanten: het is een goede bron van kalium, vitamine C en foliumzuur. Het is daarom een veel betere keuze dan frisdrank, die evenveel suiker en zuren ­bevat, maar geen voedingsstoffen.  Daarom zeggen de Gezondheidsraad en het Voedingscentrum dat je als je dorst hebt beter water kunt drinken dan vruchtensap en dat je beter fruit kunt eten dan het sap ervan drinken.  Een lezer had het idee dat ze vaak trek kreeg en ging eten terwijl ze in werkelijkheid dorst had. Dat zou haar afvalpogingen wellicht ondermijnen. Op populaire websites over afvallen wordt inderdaad wel gesuggereerd dat eetlust en dorst in hetzelfde hersengebied worden geregeld en kunnen worden verward.  Dat is echter niet het geval. Dorstgevoel zet ons aan tot drinken om onze water- en mineralenbalans (denk aan natrium, magnesium en kalium) op peil te houden. We gaan in een paar dagen dood als we geen water drinken.  Maar ook een teveel aan water kan dodelijk zijn. Ons brein bewaakt die waterbalans door het bloedvolume en de bloeddruk voortdurend in de gaten te houden. Als die te laag zijn door een watertekort, krijgen we dorst. Water en mineralen zijn essentieel voor ons functioneren, maar bevatten nul ­calorieën.  Honger en verzadiging draaien juist wel om calorieën en de energiebalans. Die balans is minder kwetsbaar dan bij water, doordat we een behoorlijke energievoorraad in de vorm van vetweefsel hebben. We kunnen daarom wel weken, soms maanden, zonder eten.  De ­regulatie van onze energiehuishouding is complex en is op de langere termijn (dagen, weken) gebaseerd op hormonale signalen uit brein, maagdarmkanaal, bloed en vetweefsel. Een afnemende energiereserve in vetweefsel spoort ons aan om te eten. Maar ook ons bloedsuikergehalte geeft onmiddellijk signalen af bij een tekort aan energie, en een volle maag stimuleert een gevoel van verzadiging.  Water drinken voor een maaltijd verzadigt door het volume een beetje en kan mensen helpen minder te eten. Van nature gaat het prima met die gescheiden regelmechanismen. Heb je dorst, dan drink je water. Bij ­honger gaat je voorkeur vooral uit naar voedsel vol vet, koolhydraten en eiwit.  Mensen hebben echter zodanig geknutseld aan hun voedsel dat lichaam en brein zo nu en dan de kluts kwijtraken. Zo hebben we frisdrank ­bedacht als dorstlesser. Naast een hoop water krijg je daarmee ook een sloot suiker binnen. Daardoor krijg je eerst een suikerpiek in je bloed, gevolgd door een sterke daling, en frisdrank verzadigt ook nauwelijks: je krijgt trek door het lessen van je dorst.  Daarnaast fabriceerden we 'light' voedsel met suiker- en vetvervangers. Zulk voedsel levert wel het volume, maar niet de bijbehorende inhoud, wat het lichaam en brein ook verwart. Kortom, honger en dorst zijn gescheiden gereguleerd, maar ons moderne sterk bewerkte voedselaanbod kan ook hier roet in het eten gooien.  De Gezondheidsraad beveelt drie koppen zwarte of groene thee per dag aan. Dat verlaagt het risico op hartinfarcten, beroerten en type 2 diabetes. Over de gezondheidseffecten van rooibos- en kruidenthee valt niet veel te zeggen; er zijn te veel soorten en mengsels. Rooibos- en kruidenthee mogen ook eigenlijk geen thee heten, want ze zijn niet afkomstig van de theeplant.  Het gaat de Gezondheidsraad om 'gewone' zwarte of groene thee. Beide zijn afkomstig van de theeplant ­(Camellia sinensis), waarbij het enige verschil is dat zwarte thee geoxideerd is (gefermenteerd of vergist in de open lucht). Dat proces verandert de kleur en smaak, maar nauwelijks de gezondheidseffecten.  In thee zit theïne. Dat is hetzelfde als cafeïne en is dus even opwekkend. Zwarte thee bevat iets meer theïne dan groene (30-40 versus 20-30 mg) - in beide gevallen veel minder dan de 85 mg cafeïne in een kop koffie.  In groene en zwarte thee zit ook looizuur (tannine) en dat kan je tandglazuur aantasten, waardoor je tanden verkleuren. Hoe langer je de thee laat trekken, hoe meer looizuur. Groene thee bevat meer looizuur dan zwarte thee en is daarom eigenlijk slechter voor je tanden. Het beste is om na een kop thee je mond even te spoelen met water of thee te drinken met een wolkje melk. ­Melkeiwit bindt namelijk de tannines. Die Britten hebben het niet zo verkeerd bekeken.  Kortom: zwarte en groene thee zijn gezonde dranken en een goed alternatief voor water, mits je er geen suiker in doet.  Begin februari was er in Den Haag het Grote Suiker­debat over de rol van suiker in de voeding. Het debat was georganiseerd door het Platform Suikers en Voeding (dat wordt gefinancierd door de suikerindustrie) en de uitkomst was, enigszins voorspelbaar, dat suiker ten onrechte wordt 'gedemoniseerd'.  ""Minder suiker betekent niet dat het probleem is opgelost. We moeten het over calorieën hebben,"" was één van de belangrijkste conclusies. Dit suggereert ten onrechte dat het bij voeding en gezondheid vooral over de kwantiteit en niet over de kwaliteit van de voeding gaat.  Waarom maken veel experts zich wel degelijk zorgen over de suikerinname van Nederlandse kinderen? In Nederland is geen maximum gesteld aan het aantal grammen suiker dat een kind mag hebben.  Richtlijnen zijn wel opgesteld door gezaghebbende organisaties, zoals de Wereldgezondheidsorganisatie. Die adviseerde in 2015 volwassenen en kinderen niet meer dan 10 procent van hun dagelijkse calorie-inname uit 'vrije suikers' te halen en dat het nog beter is om dat te verlagen naar 5 procent.  Vrije suikers zijn toegevoegde suikers en suikers die zijn 'vrijgemaakt' uit hun natuurlijke omgeving (zoals bijvoorbeeld bij vruchtensap). Jongens van 4 tot 8 jaar hebben gemiddeld circa 1500 kcal/dag (meisjes 1400) nodig. Vijf procent van de inname is dan 75, respectievelijk 70 kcal, ofwel rond de 18 gram suiker. Niet meer dan 4 à 5 theelepels.  Als een kind van zes ontbijt met een bordje kinderontbijtgranen (bv Coco Pops; 10 gram suiker per portie) en een pakje sinaasappelsap drinkt (18 gram suiker), zit het al ruim boven de hoeveelheid die de WHO aanbeveelt. En dan moet de dag nog beginnen.  Er volgen bijvoorbeeld nog een plakje ontbijtkoek (8 gram suiker), zoet broodbeleg tussen de middag, wat snoep of koekjes, wellicht een toetje en nog wat gezoete drankjes zoals yoghurtdrank of appelsap (20-25 gram suiker).  Een kind haalt makkelijk 80 tot 100 gram suiker per dag. Niet verwonderlijk dat Nederlandse kinderen, volgens het Kenniscentrum Suiker & Voeding (ook gefinancierd door de suikerindustrie), gemiddeld 17 procent van hun energie uit toegevoegde suiker halen. En daarbij tellen de vruchtensappen nog niet eens mee. Een Nederlands kind eet en drinkt per jaar zijn lichaamsgewicht aan suiker.  Nederlandse kinderen eten daarnaast veel te weinig groenten, fruit, vis en voedingsvezel. Een verschuiving in de bronnen van calorieën is inderdaad nodig. Niet gek om dan te beginnen met het sterk verminderen van de hoeveelheid suiker in de voeding van kinderen.  Een lezer had verschillende meningen over lijnzaad ­gelezen. Het zou wel of juist niet goed zijn voor het functioneren van de darmen en voor hart en bloed­vaten. En als het goed is, wat is dan de aanbevolen ­hoeveelheid?  Lijnzaad wordt gewonnen uit vlas. Vlas is één van die planten die mensen al vele duizenden jaren cultiveren. Werkelijk alles van die plant kan door ons nuttig gebruikt worden. Vlasplanten hebben mooie witte of blauwe bloemen, leuk voor in een vaasje.  Vlasvezel die we uit de bast van de steel winnen, kan worden gebruikt voor de productie van linnen, en er zijn aanwijzingen dat mensen al 30.000 jaar geleden textiel maakten uit vlas. Uit de zaden kan lijnzaadolie worden gewonnen. Minstens 5000 jaar geleden werd daarom in grote delen van Azië, Afrika en Europa al intensief vlas verbouwd.  Vlaszaad of lijnzaad, zoals wij het nu meestal noemen, werd ook al vroeg gebruikt als geneesmiddel, meestal als ontstekingswerend middel. Het werd tot recent ­echter niet voorgeschreven als laxeermiddel, waarschijnlijk omdat obstipatie vroeger niet veel voorkwam. Obstipatie is een typische welvaartsziekte, die veelal wordt veroorzaakt door een ongunstig voedingspatroon, weinig bewegen en psychische stress.  Lijnzaad bevat stoffen die in water zorgen voor opzwelling en slijmvorming. Daardoor wordt het volume van de ontlasting groter en wordt die vochtiger, waardoor die beter de darm kan passeren. Om die stoffen goed beschikbaar te maken voor het lichaam moet je ze goed kauwen of ze met een vijzel te vermalen.  De olie die je uit de zaden kunt persen, is ook al multifunctioneel - te gebruiken in verf en als impregneermiddel, maar ook als basis voor vloerbedekking (lino­leum). Het woord linol (afkomstig van linum, Latijn voor vlas) vinden we ook weer in de woorden linolzuur en linoleenzuur.  Ongeveer een kwart van de vetzuren in lijnzaadolie is linolzuur. Linolzuur is door de margarinereclames beroemd geworden om zijn cholesterolverlagende werking. De helft van de olie is alfa-linoleenzuur en dat is eigenlijk een nog veel bijzonderder vetzuur: het is de enige belangrijke plantaardige vorm van omega-3 vetzuren. Die komen verder in de natuur vooral voor in dierlijke producten zoals visolie. Die omega-3 vetzuren zijn gunstig voor hart en bloedvaten, maar remmen ook ontstekingsreacties.  Is er dan niets mis met lijnzaad? Nou, zoals bij alles dat een effect heeft op ons lichaam moet je hier ook ­verstandig doseren. Dagelijks een paar eetlepels gebroken lijnzaad is genoeg.  Ik hoor regelmatig van lezers dat ze zich schuldig voelen als het niet lukt om minder te snoepen, snacken of drinken. En blijvend afvallen lukt vaak ook niet. ­Gewoon een kwestie van gebrek aan wilskracht? Die indruk wordt wel vaak gewekt, vandaar het schuldgevoel.  Ik was laatst bij een lezing van een gerenommeerde medische wetenschapper. Na een inleiding over risicofactoren voor een hartinfarct toonde hij een foto van zichzelf. Een aantal jaren jonger, maar een flink aantal kilo's zwaarder. Op een bepaald moment, vertelde hij, had hij 'de knop omgezet' en was hij rigoureus ­anders gaan eten.  De volgende dia's toonden links vernauwde en rechts schone open bloedvaten. Dat laatste was het resultaat van al die inspanningen. Hij keek daarbij de zaal indringend aan over zijn brilletje en ­concludeerde: ""Het hartinfarct is dus een keuze."" Een gezond hart door wilskracht.  Hoe is dat te rijmen met boodschappen van populaire hersenboeken als 'de vrije wil bestaat niet'? Gedrag is volgens de auteurs het resultaat van onbewuste en ­automatische reacties op prikkels uit onze omgeving. Een schijnbaar hopeloos uitgangspunt voor gedragsverandering in een omgeving vol verleidingen.  Wilskracht wordt door velen als een te cultiveren deugd gezien en een gebrek daaraan als een persoonlijk falen. Het zou een soort bekwaamheid zijn, net als uithoudingsvermogen. Net als uithoudingsvermogen zou je daadkracht door training kunnen vergroten, maar je kunt evengoed ook uitgeput raken.  Het blijkt echter dat het centraal stellen van wilskracht bij gedrag een te simpele karikatuur maakt van het complexe proces dat nodig is voor het aanleren van nieuwe gewoonten. Ons gedrag komt namelijk inderdaad grotendeels voort uit impulsieve reacties op onze omgeving.  Het concept van wilskracht dicteert dat je, als je je gedrag wilt veranderen, die reflexen moet onderdrukken of ­negeren. Volgens nieuwere inzichten moet je echter juist gebruik maken van die natuurlijke reacties op prikkels bij de geleidelijke overgang van oude naar nieuwe gewoonten.  Een omgeving creëren of opzoeken die onbewust verleidt tot de gezondere keuze is daarbij essentieel. Gezonder gedrag belonender maken dan het ongezondere alternatief helpt ook. Ga bijvoorbeeld met je beste vrienden gezond koken in plaats van in je eentje een pizzapunt met cola voor de tv weg te werken.  Wat belonend is, is voor iedereen verschillend. Ga op zoek naar wat voor jou werkt, in plaats van te vertrouwen op die ongrijpbare wilskracht.  Ik ben niet religieus opgevoed, maar zat een tijdje op een katholieke school in het zuiden. Ik kan me nog, als brugklasser, die voor mij vreemde plaatjes herinneren van mannen met een ring van licht om hun hoofd.  Dat waren heiligen, werd mij uitgelegd. Op deze manier ­afgebeeld om ze te kunnen onderscheiden van gewone mensen. Zo'n ring heet ook wel een aureool. Voedsel dat bijzonder gezond geacht wordt, heeft ook zo'n ­bijzondere uitstraling: een gezondheidsaureool. Een health halo in het Engels.  Voedselfabrikanten geven ook hun minder gezonde producten graag zo'n uitstraling. Dat doen ze door geselecteerde ingrediënten met nadruk te vermelden. Zo staan op het etiket aan de voorkant van een pot Nutella hazelnoten en een glas melk afgebeeld.  Pas op de achterkant zie je in kleine lettertjes dat de voornaamste ingrediënten suiker en palmolie zijn. Per 100 gram zowaar 57 gram suiker en 32 gram vet. Zo gebruiken fabrikanten ook graag fruitnamen. Fruit is immers ook een beetje 'heilig'.  Dus werd vorig jaar Wicky Aardbei 'met 30% minder suiker' geïntroduceerd. Mooi plaatje van een grote aardbei op de voorkant. Een ideaal drankje voor je kind. Tot je leest dat het drankje slechts 10% vruchtensap bevat, waarvan 0,6% aardbei. Dat is pakweg één gram aardbei in een pakje van 200 ml suikerwater.  Nog twee voorbeelden: een pakje gedroogde kippensoep van Royco bevat nauwelijks kip (0,6%) maar wel veel zout (1,6 gram per kop) en zetmeel.  Afgelopen jaar won 'Optimel Griekse stijl drinkyoghurt honing walnoot smaak' nog het Gouden Windei van Foodwatch. Er zit geen honing in en ook geen walnoot. Door de woordjes 'stijl' en 'smaak' is dat blijkbaar wettelijk toegestaan.  Dit soort fopperij is onverdedigbaar, gezien de maatschappelijke kosten van de overmatige consumptie van suiker, zout en vet. Het Europees Hof van Justitie verbood in 2015 misleidende suggesties op verpakkingen: 'De etikettering van een levensmiddel mag de consument niet misleiden door de indruk te wekken dat het een ingrediënt heeft dat het in werkelijkheid niet bevat.'  Organisaties als de Consumentenbond en Foodwatch eisten dan ook al herhaaldelijk en terecht een duidelijke vermelding van de voornaamste ingrediënten op de voorkant van de verpakking en niet alleen in kleine ­lettertjes op de achterkant.  Het suggereren van een gezondheidsaureool bij ongezond voedsel laat een product met nauwelijks boontjes lijken op 'heilige boontjes' en de gemiddelde consument gaat daar met boter en suiker in.  Veel Amsterdamse ouders en hun kinderen bezoeken in deze tijd van het jaar meerdere drukke open dagen van middelbare scholen. Die presenteren zich zo gunstig mogelijk aan de aanstaande brugklassers. Amsterdam heeft immers een vorm van loting en matching waarbij kinderen een voorkeurslijst van 12 middelbare scholen invullen waarna een algoritme hen plaatst.  Een aantal ouders schreef mij daarover. Niet om te klagen over de methode van plaatsing, maar over de manier waarop scholen zich aantrekkelijk proberen te maken voor leerlingen.  ""Wij zijn enorm verbaasd over de enorme hoeveelheden snoep die worden uitgedeeld. Engelse drop bij Engels, Haribo-snoepzakjes bij Duits, muntendrop bij wiskunde, schalen drop bij de uitgang.""  Een andere ouder noemde de proefles geschiedenis waarin het leenstelsel werd uitgelegd aan de hand van een op te delen boterkoek. Na de uitleg mochten de kinderen de koekpunten opeten.  Een dochter was enorm in haar nopjes met het molecuulmodel dat ze bij scheikunde had mogen maken van kokindjes verbonden door satéprikkers. Het model mocht ze meenemen naar huis. Lekker!  Als je een dozijn scholen hebt bezocht, heeft je kind jaszakken vol snoep gescoord. Waarom scholen menen zich voor te moeten doen als het snoephuisje van de heks van Hans en Grietje is wel duidelijk. Je lokt er kinderen mee. 'Knibbel, knabbel, knooltje, wie knabbelt er aan mijn schooltje?'  Kinderen worden van jongs af aan bij voortduring getroost of beloond met snoep. Dat je kinderen in een betere stemming kunt krijgen door ze iets lekkers te geven weet iedereen wel uit ervaring. Het werkt ook bij volwassenen.  Een aloude truc: als je kijkers krijgt bij het huis dat je wilt verkopen, bak je vlak daarvoor een appeltaart. Door de heerlijke geur en smaak bekijken de aspirant-kopers eventuele verzakkingen, vermolmde kozijnen en oude lekkages veel minder kritisch.  Maar kinderen zijn extra kwetsbaar. Wetenschappelijk onderzoek wijst uit: snoep gebruiken als beloning in het onderwijs is een slecht idee. Kinderen worden bevestigd in het idee dat vaak en veel snoepen iets goeds is dat ook door mensen met autoriteit zoals leraren als zodanig wordt beschouwd. Het ondermijnt de snoeprantsoenering die ouders proberen te handhaven.  De schoolkeuze proberen te beïnvloeden door traktaties is een vorm van ongewenste kindermarketing. Schoolleiders en leerkrachten blijken zich hiervan niet of nauwelijks bewust te zijn. Verleiden met snoep hoort er gewoon bij. Het is hoog tijd dat dat verandert.  Een lezer vond in de jaszak van haar dochter van tien de wikkel van een rol koekjes. Het prijsje van de prijsvechter zat er nog op: 49 cent.  Gevoelens van verbazing (hoe kunnen koekjes zo goedkoop zijn?) en boosheid (wie verleidt mijn dochter tot het kopen van die goedkope rommel?).  Een rondje discounters bevestigt dat koekjes belachelijk goedkoop kunnen zijn. Ik vond er pakken en rollen biscuits, roze koeken, lange vingers en minikano's met prijzen tussen de 49 en 99 cent voor 200-300 gram. Je kunt die koekjes voor dat geld zelf niet bakken. En wat kan je kind na schooltijd voor dat bedrag aan gezonde tussendoortjes kopen in het Kruidvat, de Xenos of de Action? Ik heb in mijn rondje goedkope winkelketens niets kunnen vinden.  Sterk bewerkt voedsel kan zo ridicuul goedkoop geproduceerd worden doordat het in bulk wordt gemaakt van goedkope ingrediënten en de producten langdurig houdbaar zijn. Dat pak lange vingers kun je gerust, als je zo lang kunt wachten, over tien jaar nog opeten.  Vergeleken met verse, onbewerkte, niet-houdbare producten als fruit en groenten zijn er minder kosten voor transport en opslag en is er minder verspilling. Fruit en groenten moeten immers vaak met de hand ­geoogst worden en ze moeten voorzichtig, gekoeld en snel worden getransporteerd om ze vers in uw winkelmandje te ­krijgen. En als ze niet meer vers zijn, worden ze vaak weggegooid. Het grootste deel van de prijs van vers wordt bepaald door die kosten in de keten. De boer of teler vangt niet veel voor zijn producten.  Koekjes worden gemaakt van goedkope ingrediënten, zoals mais, soja, tarwe, rijst en suiker. Die komen uit ­lagelonenlanden of worden in rijke landen goedkoop geproduceerd met landbouwsubsidies. Veel van die ­gesubsidieerde ingrediënten worden verwerkt in veevoer en goedkope rommelvoeding. En consumenten zijn er dol op, want die producten zijn naast goedkoop ook nog eens erg lekker.  Een Amerikaans onderzoek liet zien dat meer dan de helft van de inname van calorieën uit voedsel kwam dat met de meeste overheidssubsidie werd geproduceerd.  Mensen die relatief veel van die gesubsidieerde producten aten, vaak met een laag inkomen, hadden relatief vaak last van obesitas, type 2 diabetes en een hoger risico op hart- en vaatziekten. Zo subsidiëren overheden indirect rommelvoedsel en ondermijnen ze tegelijkertijd de volksgezondheid; een aspect dat veel meer aandacht behoeft in ons voedings- en voedselbeleid.  Een lezer had bij een maaltijd met vrienden bedacht om fruit mee te nemen als toetje. Dat viel niet in goede aarde bij alle tafelgenoten. Fruit na de maaltijd zou leiden tot buikpijn en een opgeblazen ­gevoel.  Dit idee lijkt inderdaad wijdverbreid. Ik vond er op internet talloze verwijzingen naar. Als fruit wordt gegeten samen met ander voedsel, gaat door de aanwezigheid van fruitsuikers de maaginhoud gisten, zo is de redenering.  Dat vergisten zou tot gasvorming in je maag leiden en daardoor een opgeblazen gevoel geven. Dat idee gaat blijkbaar ver terug, want de ayurvedische leer zegt al dat fruit alleen gegeten mag worden op een lege maag.  Voor dat gisten en rotten in de maag heb je bacteriën nodig. Maar de inhoud van de maag bevat zoveel zoutzuur dat er vrijwel geen bacteriën in overleven. De uitzondering is de bacterie helicobacter pylori die, als je ermee besmet bent, kan leiden tot maagwandontstekingen en maagkanker. Maar die bacterie speelt in dit verband verder geen rol. Als het voedsel eenmaal de maag heeft verlaten en in de dunne darm terechtkomt, wordt het door enzymen uit vooral de alvleesklier verder afgebroken.  Die enzymen zijn juist uitstekend in staat mengsels van voedsel te verteren. Als dat niet het geval zou zijn, zouden wij als omnivoren met een sterk gevarieerde voeding voortdurend grote problemen ondervinden met onze spijsvertering.  Waar komt dat opgeblazen gevoel dat velen regelmatig ervaren na de maaltijd dan wél vandaan? Die vraag is nog niet zo eenvoudig te beantwoorden, want tal van factoren, zoals stress, alcoholgebruik, roken, inactiviteit, medicijngebruik en darmziekten kunnen daar een rol bij spelen.  Maar ook voedsel speelt een belangrijke rol, want het opgeblazen gevoel is meestal het gevolg van gas dat ontstaat door de afbraak van voedsel door bacteriën als het is aangekomen in de dikke darm.  Dat is bijvoorbeeld het geval als melkdrinkers het enzym missen dat melksuiker (lactose) afbreekt. Bacteriën breken de suikers dan af, waarbij gas wordt gevormd. Ook zetmeelrijke groenten zoals bonen, ui, prei, erwten en linzen kunnen leiden tot hinderlijke gasvorming, evenals het eten van verschillende koolsoorten en sterk gekruid voedsel.  Fruit na de maaltijd is juist een uitstekende keuze. Het bevat meestal minder calorieën dan allerlei andere toetjes en de vitamine C bevordert de opname van stoffen als ijzer uit de voeding.  In de eerste maanden van het jaar word je ermee doodgegooid: challenges. De sugar challenge daagt je uit een maand geen suiker te eten. Zo zijn er ook de veggie-, de vegan- en de footprint challenge. Ook voor alcohol zijn er uitdagingen: dry January of zelfs 40 of 90 dagen geen alcohol drinken. Er is vrijwel geen krant waar geen ervaringen met dit soort challenges zijn opgetekend.  Ik vind deze challenges een uitstekend idee. Mensen die eraan beginnen ervaren hoe moeilijk het is om zaken als suiker en alcohol in onze samenleving te mijden en ze bemerken ook de effecten van het schrappen ervan op hun welbevinden. Die zijn, na een paar dagen ontwenning, vrijwel altijd positief: meer energie, betere nachtrust en beter mentaal functioneren. Ook bij mensen die daarvoor dachten dat ze hooguit matige, sociale drinkers waren.  Van de Nederlanders van 19 jaar en ouder valt ruim tien procent in de categorie 'zware drinkers': dat wil zeggen dat zij minstens één keer per week meer dan vier (vrouwen) of zes (mannen) glazen alcohol op een dag drinken.  Overmatig drinken komt het meest voor bij twintigers en het minst bij de groep van 70 jaar en ouder. De overgrote meerderheid van de volwassenen is een 'matig drinker' (maximaal één glas per dag voor vrouwen of twee glazen per dag voor mannen).  Veel matige drinkers zien hier het probleem niet van in: ""Matig drinken is toch juist gezond?""  Het klopt dat in vergelijking tot mensen die zeggen niets te drinken, matige drinkers iets langer leven en minder hartinfarcten krijgen. Maar wanneer je corrigeert voor het feit dat bij de geheelonthouders ex-drinkers zitten, is die gezondheidswinst geheel verdampt.  Mensen die stopten met drinken hadden daar meestal gezondheidsredenen voor, zoals alcoholisme of een andere ziekte. Matig drinken heeft dus geen duidelijke gezondheidsvoordelen. Zware drinkers hebben bovendien wel degelijk meer kans op ziekten en op vroegtijdig overlijden.  De wereldgezondheidsorganisatie beschouwt alcoholische dranken als één van de belangrijkste veroorzakers van welvaartsziekten. Alcohol verhoogt de bloeddruk en is kankerverwekkend. Er is eigenlijk geen veilige ondergrens voor alcoholinname als het gaat om het risico op kanker.  Een commissie van de Gezondheidsraad gaf in 2015 dan ook als advies: drink geen alcohol, en als je toch drinkt, dan niet meer dan één glas per dag. Een droge conclusie en een nuchter advies.  In mijn jeugd kwam wekelijks de schillenboer langs. Een sjofel mannetje in een blauwe overal met, in mijn herinnering, een oud en wat somberend paard dat voortsjokte voor een rammelende kar vol schillen.  Op de luide roep 'schillûûh' van de schillenboer kwamen de buurtbewoners met hun gevulde schillenemmer uit hun huizen om die in de kar te legen.  De schillen, vooral van aardappels, werden hier ­inderdaad vooral opgehaald om als veevoer te dienen. Inmiddels zijn de schillenboeren verdwenen en op veel plaatsen vervangen door containers voor groente-, fruit- en tuinafval, waarvan de inhoud meestal wordt verwerkt tot compost.  Aardappels werden in de tijd van de schillenboer driftig geschild, omdat mensen bang waren voor de giftige stof solanine. Solanine ontstaat onder de schil als aardappels groen worden na blootstelling aan licht, maar bij gewone gele aardappels is schillen onnodig. Ook van de schillen van komkommers en aubergines wordt vaak ten onrechte gedacht dat die vol giftige stoffen zitten.  Schillen zijn er van nature voor de bescherming van de wortel, knol of vrucht en daarom zitten ze vol antioxidanten, zoals vitamine C, om bederf aan de binnenkant van de vrucht te voorkomen. De vezel maakt de schil stevig en beschermt fruit en groenten tegen ­bedreigingen als insecten en schimmels.  Voor ons is die vezel goed tegen obstipatie. Zo zit bijvoorbeeld ongeveer de helft van de hoeveelheid vezel in een aardappel in de schil en dat is voor voedingsstoffen als ijzer zelfs 90 procent. In feite gooien we met de schillen vooral een groot deel van de voedingsstoffen van de aardappelen, komkommers en aubergines weg. Ook het schrappen van wortels en bieten is overbodig.  Veel mensen schillen tegenwoordig fruit en groente vanwege de chemische verontreinigingen, zoals bestrijdingsmiddelen op de schil. Maar toxicologisch onderzoek wijst uit dat we ons daarover niet veel zorgen hoeven te maken.  Goed afschrobben en afspoelen is over het algemeen voldoende, schillen is meestal niet nodig. Door schillen op te eten in plaats van weg te gooien krijgen we meer voedingsstoffen binnen, besparen we tijd in de keuken en vermijden we een vervelend klusje.  Toekomstvoorspellingen zijn lastig. Maar de voorspelling dat u uw goede voornemens ook dit jaar niet zult realiseren, is statistisch gezien niet zo riskant. ­  Kantar Public (voorheen TNS Nipo) voerde onlangs in opdracht van zorgverzekeraar Zilveren Kruis een onderzoek uit naar goede voornemens. De resultaten laten zien dat die voornemens vooral over ons eigen ­gedrag gaan. Afvallen, meer sporten, gezonder eten, u kent ze wel.  Interessant aan het onderzoek was de bevinding dat onze goede voornemens sinds de Tweede Wereldoorlog steeds meer op onszelf gericht zijn, steeds minder op het verbeteren van de maatschappij en minder op onze naasten.  Het past in de trend dat we ons steeds egocentrischer gedragen. Onderzoek laat zien dat sociale ­media (zoals Twitter, Facebook en Instagram) aan die toenemende navelstaarderij hebben bijgedragen.  Mijn tijdlijn op sociale media is vol statistieken en kaartjes van anderen die onderstrepen hoeveel ze nu weer gerend, gefietst en gewandeld hebben. Minstens even vaak komen er foto's langs van eigen culinaire hoogstandjes en creatieve brouwsels.  Veel trendwatchers zien dan ook een toekomst in wat ze noemen ­'personalized nutrition' of 'personalized medicine'; op biomedische karakteristieken gebaseerde en via smartphones verzonden individuele gedragsadviezen.  Dat is een ongelukkige ontwikkeling, omdat investeren in sociale relaties en maatschappelijke verbeteringen minstens zo belangrijk is voor een goede gezondheid als het individueel najagen van persoonlijke doelen.  Over die persoonlijke gedragsdoelen kunnen we kort zijn: die worden meestal niet gehaald. Minder dan tien procent zegt zijn goede voornemens van het jaar ervoor te hebben gerealiseerd. De meesten geven hun pogingen om hun doelen te halen al in de eerste maand op.  Er zijn tal van redenen voor. Meestal zijn de voornemens niet realistisch en niet concreet (bijvoorbeeld: 'ik ga afvallen' zonder te bedenken hoe). Meestal wordt ook geen rekening gehouden met consequenties zoals de noodzaak van het anders indelen van de tijd om de doelen te bereiken.  Bij het realiseren van gedragsdoelen, zoals gezonder eten en meer bewegen, is het veel belangrijker om te zoeken naar sociale steun. Neemt u zich daarom liever voor een kook- of wandelclub te starten. Daar doet u zichzelf én anderen een plezier mee.  Mensen bakken al vele duizenden jaren voedsel in olie of vet, maar rond de dertiende eeuw is het geheel onderdompelen in hete olie populair geworden en zijn Europeanen van alles gaan frituren.  Frituren heeft ­allerlei voordelen; het maakt veel voedsel lekker (want vet), voedzaam en houdbaar. Dit gebruik verspreidde zich snel over de wereld.  Oliebollen zoals we die nu kennen, bakken wij vanaf ongeveer de zeventiende eeuw. Oorspronkelijk in Nederland vooral in raapzaadolie en in België vooral in dierlijk vet ('smout'; ze heten daar dan ook wel smoutebollen).  Een tekstje uit 1809 vertelt hoe Nederlandse migranten het meenamen naar New York: 'The table was sure to boast an enormous dish of balls of sweetened dough, fried in hogs fat and called dough nuts or oly koeks.' Niet lang daarna begonnen ze in de VS zelf grootschalig donuts te maken, om ze vervolgens het hele jaar door te eten in plaats van alleen op oudejaarsavond.  Oliebollen bakken is een fascinerend proces. In de ­dagen voor oudjaar stond ons huis vroeger volledig in het teken van het maken van het beslag en het rijzen ­ervan onder een theedoek ('Niet met de deuren slaan, anders zakt het beslag in!').  Het spannendst was het ­moment waarop mijn moeder (het haar bedekt met een handdoek tegen de vette damp) lepels beslag onderdompelde in de hete olie. Mislukken was een reële ­mogelijkheid. Ik kon gefascineerd toekijken hoe het taaie kleffe mengsel in een handomdraai veranderde in een goudbruine, heerlijk geurende luchtige bol.  Later leerde ik in Wageningen wat er chemisch precies gebeurde. De hete olie (180 tot 190 graden Celsius; dat luistert nogal nauw) maakt dat het water in het beslag gaat ­koken. Binnen een paar seconden ontstaat een laagje stoom aan de buitenkant waardoor er geen olie wordt opgenomen in het beslag, maar er wel water kan ontsnappen.  De bubbeltjes die u ziet opstijgen betekenen niet dat de olie kookt; het zijn waterdruppels die in de vorm van stoom opstijgen. Dat gaat door totdat al het water is verdwenen. Daarnaast ontstaan door de warmte allerlei chemische processen (maillardreacties) in de suikers en eiwitten waardoor de bruine korst ontstaat en aroma's worden gevormd.  Verzadigd dierlijk vet geeft bollen een minder olieachtige smaak dan wanneer ze in plantaardige olie zijn gebakken. Het is een kwestie van voorkeur. We eten oliebollen maar zelden, en dan is lekker belangrijker dan gezond.  Kokoswater lijkt het lievelingsdrankje te worden van de recreatieve sporter. Het zou niet alleen de dorst lessen en sportprestaties verbeteren, maar ook nog eens goed zijn voor je brein, immuunsysteem, bloedsomloop, urinewegen enzovoorts.  Kokoswater is een snelgroeiende ster in het assortiment van frisdrankbedrijven. Een gemiddelde supermarkt verkoopt tot wel een dozijn verschillende merken (met of zonder smaakjes).  Het kokoswater dat je hier kunt kopen, is doorgaans gemaakt van concentraat, waarna er naast water vaak smaakstoffen en suiker aan worden toegevoegd.  Sommige merken bevatten evenveel suiker als frisdrank, of zelfs meer. Zonder toegevoegde suiker en smaakstoffen roept het bij mij de associatie op van water waarin vieze sokken hebben liggen weken, maar dat blijkt voor veel consumenten geen bezwaar.  Kokoswater wordt gewonnen uit jonge groene kokosnoten (5 tot 7 maanden oud). In arme landen waar schoon drinkwater schaars is kan het een uitkomst zijn: een door Moeder Natuur veilig verpakte dorstlesser. Het was dan ook van levensbelang voor Polynesiërs op hun lange zwerftochten over zee.  Als je zweet, verlies je vooral water en daarin opgeloste zouten. Gemiddeld verliezen we 4 tot 5 keer zo veel natrium als kalium en het drinken van kokoswater helpt daarom niet om de zoutbalans in het lichaam te herstellen. Daarnaast is kokoswater mild laxerend, waardoor je nog meer water en mineralen verliest.  De claim dat kokoswater beter hydreert dan een sportdrank is in 2011 in de VS in een aantal rechtszaken ('class action lawsuit') verworpen. Fabrikanten mogen daarom niet meer claimen dat kokoswater beter is na inspanning dan sportdrank, maar die claim vind je nog volop op internet.  Recente onderzoeken lieten zien dat sporters ook niet beter presteren als ze kokoswater drinken in plaats van gewoon water. Wel vonden de atleten het kokoswater zodanig vies, dat ze er spontaan veel minder van dronken. Ook rapporteerden ze meer maag-darmklachten na het drinken van het kokoswater.  Het lijkt erop dat het voornaamste voordeel van kokoswater het relatief hoge gehalte aan kalium is. Maar kalium zit ook volop in groente en fruit. Drink dus gewoon water als je wat gezweet hebt.  Kokoswater drink je het liefst op een Polynesisch strand met een rietje uit een jonge kokosnoot.  Poepen is uit de taboesfeer. Een overvloed aan programma's en boeken onderhouden ons met kennis over onze darmen en ontlasting. Zo kan de discussie bij populaire talkshows nu zo maar gaan over de wc-gewoonten van de gasten.  Laatst hoorde ik op de radio een ­gesprek over de kleur, vorm en consistentie van ontlasting en wat die zouden betekenen voor de ­gezondheid.  Die rehabilitatie van de stoelgang is echter wel degelijk een goede zaak. Veel decennia hebben we alles rondom onze voedselvertering en de uitscheiding van de restproducten ervan zorgvuldig verborgen onder een deken van besloten ruimtes, hygiëne en parfum.  We leren onze kinderen al op jonge leeftijd dat poep vies is en we besteden veel aandacht aan de zindelijkheidstraining van ons kroost. Het kunnen ophouden van de ontlasting door het kind wordt door de ouders vaak gevierd als een opvoedsucces.  Het niet toegeven aan aandrang is echter ook één van de eerste factoren die tot obstipatie leiden. Langdurig ophouden kan leiden tot harde en pijnlijke ontlasting, wat het toegeven aan de aandrang weer verder doet ­afnemen.  Er kunnen ook kloofjes in het darmvlies ontstaan (fissuurtjes), die ontlasting nog pijnlijker maken, en zo kan een vicieuze cyclus ontstaan, met chronische obstipatie en bijbehorende darmklachten tot gevolg.  De Nederlandse eetgewoonten kunnen makkelijk leiden tot verstopping. Kinderen hebben zo'n 20-25 gram vezel per dag nodig, maar de gemiddelde inname is maar 15-17 gram. Meisjes doen het wat dit betreft slechter dan jongens (en hebben ook wat vaker last van obstipatie).  Meer groenten, fruit en volkoren granenproducten eten is dan ook belangrijk voor een gezonde stoelgang. Ultrabewerkt voedsel (zoals witbrood, chips, ijs en koekjes) is vaak vezelarm en bevordert verstopping. Obstipatie is dan ook vooral een welvaartsziekte.  Andere aspecten van onze moderne leefstijl, zoals stress en een gebrek aan lichaamsbeweging, zijn ook ­ongunstig. Maar een kind met obstipatie moet je niet zomaar vezelrijk voedsel geven, want dan neemt het ­volume van de ontlasting toe en dat kan nog meer pijn veroorzaken in een al geïrriteerde darm.  Beter is het dan te beginnen met medicatie die de ontlasting zachter maakt, bijvoorbeeld macrogol. Dit stimuleert de stoelgang waarna geleidelijk kan worden overgegaan op een gezond voedingspatroon met voldoende vezels.  Poepen beschouwen als een normale en natuurlijke activiteit die niet onderdrukt hoeft te worden is het ­beste uitgangspunt voor een gezonde darm.  'Ongelooflijk, hoeveel van die vette vruchten er door collega's worden verorberd, gewoon als broodbeleg,"" stelde een Paroolredacteur. ""De markt springt ook in op de vraag, want je hoeft ze niet meer een week naast een banaan te leggen voor ze eetbaar zijn.""  Avocado's zijn inderdaad bijzonder populair en we importeren er jaarlijks bijna 150 miljoen kilo van. Het grootste deel voeren we overigens ook weer uit. Ons land is na de VS de grootste importeur van avocado's ter wereld (vooral uit Peru, Zuid-Afrika en Chili) en onze eigen consumptie is in tien jaar meer dan verdubbeld.  Toen ik ruim 25 jaar geleden een tijdje in de Verenigde Staten werkte, at ik voor het eerst avocado's. Tortillachips met guacamoledip waren daar op feestjes al even onvermijdelijk als Coca-Cola.  Hier in Nederland duikt nu de avocado op als ingrediënt in tal van producten, zoals salades, wraps en smoothies. De avocado (de naam is afgeleid van een oud inheems Zuid-Amerikaans woord voor teelbal) is een bes en hoort daarom eigenlijk thuis in de fruitsectie van de supermarkt.  Een rijpe avocado is lekker zacht en smeuïg door het hoge vetgehalte. Een hele avocado weegt zo'n 200 gram en bevat ongeveer 350 kilocalorieën, waarvan het overgrote deel geleverd wordt door vet.  Dat hoge vetgehalte en de grote hoeveelheid calorieën waren de afgelopen decennia voor veel mensen een reden om de avocado te mijden en te verruilen voor allerlei vetarme light­producten.  Gelukkig maken we ons tegenwoordig meer zorgen over de kwaliteit van calorieën en vet dan over de kwantiteit ervan. Dat avocadovet is dan ook grotendeels onverzadigd en daarom relatief gunstig voor het risico op hart- en vaatziekten. De vetzuren in avocado lijken sterk op die in olijfolie. Ook is avocadovlees rijk aan allerlei vitamines en mineralen.  Ten slotte zit er ook nog eens 10 gram voedingsvezel in deze vrucht. Met elke hap avocado krijg je dus een hoop voedingsstoffen binnen en omdat het goed verzadigt, eet je er moeilijk te veel van. Ondanks de grote hoeveelheid calorieën is een hoge avocadoconsumptie dan ook geassocieerd met een lager ­lichaamsgewicht. Die mineralen helpen om je bloeddruk goed te houden.  Over de gezondheidsaspecten van de avocado zijn dan ook niet veel twijfels. Wel over de vraag hoe je weet of de avocado die je koopt rijp is op het moment dat je hem wilt eten.  De meeste ouders van jonge kinderen kennen het verschijnsel 'wat de boer niet kent, eet hij niet'. Maar ook volwassenen merken dat dit gezegde opgaat voor henzelf of bijvoorbeeld hun partner. Dit verschijnsel, dat officieel voedselneofobie heet, blijkt inderdaad bij mensen van alle leeftijden voor te komen.  Ik herinner mij een collega in Schotland die midden jaren tachtig zijn huis had laten verbouwen. Om de werklui te bedanken had hij ze uitgenodigd voor een buffet met heerlijke salades en gezonde hapjes.  De mannen bleven wat bedremmeld bij de deur staan. Het bleek dat ze de groentegerechten en salades helemaal niet kenden. Na een uurtje was iedereen weer weg. Alle drank was op, maar het eten was onaangeroerd.  Ruim driekwart van de kinderen tussen de twee en tien jaar staat weigerachtig tegenover nieuwe voedingsmiddelen, maar in ons onderzoek bij scholen voor voortgezet onderwijs en bedrijfskantines in Amsterdam laten ook veel tieners en volwassen werknemers voor hen onbekend voedsel het liefst links liggen.  Veel ouders denken dat het weigeren van voedsel door hun peuters puur een kwestie is van een machtsstrijd tussen hen en hun kinderen. Dat is niet zo.  Biologisch gezien is het heel verstandig dat kinderen niet zo maar alles dat ze tegenkomen in hun mond stoppen, maar alleen dat voedsel accepteren dat ze al kennen. Het eten dat je ouders je als baby gaven is zeker te vertrouwen, maar nieuw voedsel kan gevaarlijk zijn.  Wat ooit een evolutionair voordeel was, is echter nu een ­belemmering voor een gezond en gebalanceerd voedingspatroon. Kinderen en volwassenen die lijden aan voedselneofobie hebben gemiddeld ongezondere ­voedingsgewoonten dan wie meer open staat voor het uitproberen van nieuwe smaken.  Volgens deskundigen zijn er drie redenen voor voedselneofobie bij volwassenen: een afkeer van de smaak of geur van bepaald voedsel, het idee dat bepaald ­voedsel je fysiek in gevaar kan brengen of uitgesproken walging, waarbij het voedsel meteen wordt uitgespuugd.  Meestal heeft dat laatste te maken met de textuur van het voedsel, bijvoorbeeld als dat slijmerig of gelatineachtig is of een ongewenst mondgevoel veroorzaakt. Weerzin overwinnen en wennen aan een smaak en die leren waarderen, of ervaren dat iets niet gevaarlijk is, is makkelijker, maar het vereist wel geduld en motivatie.  Beter is het om kinderen in het eerste levensjaar al te laten kennismaken met gezond voedsel dat varieert in geur, smaak en textuur.  Een lezer merkte op dat hij een toastje gedoopt in olijfolie minder machtig vond dan een toastje met room­boter. Zou plantaardig vet minder verzadigen dan dierlijk vet?  Verzadiging is complex. Het is het resultaat van allerlei signalen uit het maag-darmkanaal (bijvoorbeeld het gevoel van een 'volle maag') en het bloed (bijvoorbeeld een laag bloedsuikergehalte) naar de hersenen. Het verzadigingsgevoel is, hoewel veel mensen dat wel ­denken, meestal niet gekoppeld aan de hoeveelheid ­calorieën.  Integendeel, voedingsmiddelen die rijk zijn aan eiwit, vezel en water (en relatief laag in calorieën) zijn over het algemeen meer verzadigend dan vetrijke caloriebommen. Groenten, fruit en bonen zijn daarom verzadigender dan cake, koekjes en croissants.  Dat verzadigende effect verloopt via tal van hormo­nale signalen naar het brein. Eiwit in de voeding onderdrukt bijvoorbeeld het hongerhormoon ghreline sterk en langdurig, terwijl vet dat nauwelijks doet. Eiwitten hebben ook een langduriger effect (vele uren na de maaltijd) dan koolhydraten, omdat het bloedsuiker na het eten van koolhydraten sneller weer gaat dalen, wat leidt tot eetlust.  Plantaardig eiwit heeft een vergelijkbaar effect als dierlijk eiwit, maar eiwitrijke maaltijden op basis van plantaardig voedsel, zoals bonen, zijn toch vaak meer verzadigend omdat dat meer vezels bevat.  Niet alle vezelsoorten onderdrukken het hongergevoel. Vezelrijke haver- en roggeproducten en bonen blijken het meest verzadigend. Koolhydraten hebben een verzadigend effect via het bloedsuikergehalte, maar ook doordat ze leiden tot verhoogde afgifte van insuline (een hormoon met een eetlustonderdrukkend effect).  Al deze effecten treden vrij snel na de maaltijd op.  Vet onderdrukt dus maar beperkt de eetlust. De woorden verzadigd en onverzadigd bij vet hebben geen betrekking op de remming van eetlust, maar op de structuur van de verbindingen in de vetmoleculen.  Vetzuren zijn moleculen die ook kunnen verschillen in de lengte. Vetzuren met een relatief korte lengte remmen onze trek meer dan langere vetzuren. Boter bevat redelijk veel van die relatief korte vetzuren (zoals boterzuur) en olijfolie niet. Het is daarom goed mogelijk dat een toastje met boter wat beter verzadigt dan één met olijfolie.  Vette producten vinden we lekker. Het is daarom toch aannemelijk dat, hoewel ze geen sterk effect hebben op de verzadiging, we er toch veel van eten. Hoeveel we eten wordt maar zeer ten dele bepaald door honger en verzadiging, en meer door de smaak, consistentie en beschikbaarheid van voedsel en onze eetgewoonten.  Fabriekseten heeft een slechte reputatie. Kant-en-klaareten zit vaak vol toevoegingen om het lekker, makkelijk en houdbaar te maken, maar dat maakt het ook relatief ongezond.  Veel ouders hebben daardoor een schuldgevoel als ze hun jonge kinderen voeren uit een potje. Aan de andere kant hebben nogal wat jonge ­ouders nauwelijks de kennis, vaardigheden en tijd die nodig zijn om zelf dagelijks vers eten te bereiden voor hun kroost.  Onze verre voorouders hadden geen blenders of staafmixers maar kauwden het eten zelf voor en gaven het mond-op-mond aan hun kind.  Wetenschappelijke studies laten zien dat die praktijk allerlei voordelen had. Niet alleen maakte het voedingstofrijke voedingsmiddelen verteerbaar, maar via het speeksel kwamen ook allerlei stoffen mee die goed zijn voor het immuun­systeem.  Bovendien versterkt het de interactie tussen moeder en kind. Helaas kunnen zo ook ziekteverwekkende bacteriën en virussen worden overgebracht. In vrijwel alle tijden en culturen was dit dé manier om je baby te voeden na de periode van borstvoeding, maar het werd in onze post-industriële maatschappij als ­barbaars gezien en is nu vrijwel geheel afgeschaft.  Als je kind ongeveer acht maanden oud is, kan het ­leren vast voedsel te kauwen en door te slikken, ook al hebben ze nog geen tanden en kiezen. Een ingewikkeld proces, waarmee veel spieren en hersenactiviteit gemoeid is.  Leren kauwen is goed voor de ontwikkeling van het brein. Daarnaast is het gunstig als kinderen al vroeg allerlei smaken leren herkennen en waarderen.  Tussen één en drie jaar is het daarom aan te raden je kind zo veel mogelijk hapjes met afzonderlijke maaltijdcomponenten te geven zoals broccoli, aardappels en vlees. Met dat aanleren van smaken kun je al tussen de vier en zes maanden beginnen, met gepureerd voedsel ('oefenhapjes').  Onderzoek waarbij 278 potjes baby- en peutervoeding werden vergeleken met recepten liet zien dat de kwaliteit van de potjes gemiddeld niet overduidelijk inferieur was. De potjesvoeding bevatte gemiddeld iets meer groenten en minder calorieën, vet en eiwit dan de recepten. De potjesvoeding was daarnaast ruim twee keer zo duur als de zelfgemaakte.  Een probleem van veel kant-en-klaarproducten is dat het een mengsel bevat zonder uitgesproken smaak. Daarnaast is potjesvoeding vaak gezoet met vruchtensap. Je kind went daardoor aan zoet en dat is niet goed voor hun tanden en gewicht. Als je de tijd hebt, is zelf bereiden meestal beter voor de smaakontwikkeling.  Veel mensen denken dat rauw voedsel het gezondst voor ons is. Maar dat is niet zo. Veel voedsel (zoals graan, diverse groenten, bonen en peulvruchten, vis, vlees, eieren, melk en aardappelen) kun je beter niet rauw eten.  Soms omdat onze darmen het niet kunnen verteren (zoals bij veel groenten, bonen en aardappelen) en soms omdat er schadelijke bacteriën in kunnen zitten (zoals bij veel dierlijke producten).  Koken maakt voedsel makkelijker verteerbaar, verwijdert deels schadelijke stoffen en maakt voedingsstoffen beter beschikbaar. Enger nog dan koken, wordt door velen de magnetron gevonden. Op veel plaatsen op internet wordt beweerd dat veel, zo niet alle, voedingstoffen verdwijnen als je je eten in de magnetron verwarmt.  De magnetron werd in de jaren veertig bij toeval ontdekt door de Amerikaan Percy Spencer, een natuur­kundige en uitvinder die aan lasers werkte en bij het ­experimenteren met radiogolven merkte dat de chocoladereep in zijn zak plotseling smolt.  Die microgolven hadden een frequentie die net wat lager is dan die van uw wifinetwerk. Rond 1985 kwamen de eerste magnetrons in de Nederlandse huishoudens en in 1995 had de helft er een in de keuken.  Inmiddels hebben vrijwel alle Nederlanders de beschikking over een magnetron. Een zegen voor de drukke consument die sindsdien aanzienlijk korter in de keuken hoeft te staan.  Wat doen die microgolven eigenlijk met ons eten? Ons eten bestaat uit moleculen die een beetje chaotisch bewegen. In warm eten bewegen die moleculen meer dan in koud eten (veel meer verschil is er niet).  Simplistisch gezegd zorgen de golven in de magnetron ervoor dat de moleculen in voedsel meer gaan bewegen en daardoor wordt het warmer.  Daar is geen water bij nodig zoals bij koken en het gaat snel. Door de snelheid en doordat er geen voedingsstoffen 'weglekken' naar het kookvocht, verdwijnen er minder voedingsstoffen dan bij langduriger koken in water.  Er is ook bezorgdheid om het lekken van stoffen uit de plastic containers waarin voedsel in de magnetron verwarmd wordt, zoals bij kant-en-klaarmaaltijden.  Het gaat daarbij om stoffen als bisfenol-A (om plastic harder en doorzichtig te maken) of ftalaten (die plastic juist zacht en flexibel maken). Die stoffen zijn erkende hormoonverstoorders, maar onderzoek heeft aangetoond dat deze stoffen niet in het voedsel terechtkomen bij het verwarmen in de magnetron.  Er zijn dus geen redenen om je zorgen te maken bij het gebruik van de magnetron in de keuken.  Op deze plek breek ik vaak een lans voor het naar hartenlust drinken van kraanwater. De beste dorstlesser. Geen dikmaker of tandbederver zoals zoete en zure drankjes en beter voor het milieu dan duur bronwater in plastic flesjes.  Aan de andere kant horen Paroollezers veel over de vervuiling van ons drinkwater. Dat is geen nieuw probleem in Amsterdam.  In de negentiende eeuw veroorzaakte het drinken van het water uit de grachten vele duizenden doden ten gevolge van cholera. Dat hield pas op toen in de tweede helft van die eeuw heel Amsterdam werd aangesloten op het duinwater.  Toen ik in de jaren zeventig studentassistent was bij het biologiepracticum, haalden we vissen uit de Nederrijn die langs Wageningen stroomt. Vrijwel alle vissen hadden zichtbare afwijkingen aan nieren, kieuwen en lever.  De rivier was dan ook het afvoerputje van alle chemische industrieën vanaf Bazel tot en met het Ruhrgebied.  Gelukkig is dat rivierwater nu een stuk schoner, hoewel ik er nog steeds niet van zou drinken.  Bovendien hebben we naast steeds strengere internationale en nationale wetten over afvallozingen ook betere waterzuiveringsinstallaties.  Niettemin zijn er nog altijd verontrustende berichten. 'Drugs in Amsterdams drinkwater' kopte de krant bijvoorbeeld een aantal jaren geleden.  De medicijnen die worden weggegooid of uitgeplast kunnen ook niet helemaal worden weggezuiverd. Zuiveringsinstallaties verwijderen ongeveer 65 procent van de drugs en geneesmiddelen in het rioolwater. In 2013 stond een artikel in het Nederlands Tijdschrift voor Geneeskunde van medewerkers van het Amsterdamse Waternet.  In het Amsterdamse drinkwater vonden zij vijftien geneesmiddelen, waarvan carbamazepine (een middel dat wordt voorgeschreven voor mensen met epilepsie of een bipolaire stoornis) en aspirine (acetylsalicylzuur) in de hoogste concentratie. De concentraties die je daardoor binnenkrijgt waren echter een factor duizend lager dan de werkzame dosis.  Volgens het RIVM zijn de risico's bij die concentraties dan ook klein tot verwaarloosbaar. Wat de langetermijneffecten van die chronische blootstelling aan lage concentraties van honderden chemische stoffen zijn, weten we echter niet zo goed. Vandaar dat er nog steeds gewerkt wordt aan minder lozing en betere zuivering.  U kunt daar natuurlijk ook zelf wat aan bijdragen door bijvoorbeeld ongebruikte medicijnen niet weg te gooien of door de wc te spoelen.  Het Nederlandse drinkwater behoort tot het schoonste van Europa en Amsterdammers drinken weer het schoonste drinkwater van Nederland, afkomstig uit de Amsterdamse Waterleidingduinen. Drinkt u dus hier rustig water uit de kraan.  Met kalk bedoelen we calcium. Calcium is een belangrijk bestanddeel van onze botten. Het Voedingscentrum zegt dat volwassenen een gram calcium per dag binnen moeten krijgen (en ouderen nog wat meer: 1,2 gram per dag). Voldoende calcium zou helpen botontkalking tegen te gaan en daarmee botbreuken op latere leeftijd kunnen voorkomen.  Ongeveer 850.000 Nederlanders (vooral zeventigplussers) hebben last van botontkalking (osteoporose). De opname van calcium in botten wordt bevorderd door vitamine D.  Daarnaast is ook vitamine K essentieel voor gezonde en sterke botten. Waarschijnlijk zijn daarbij ook de mineralen kalium en magnesium van belang. Voldoende calcium en vitamine D blijken vooral heel belangrijk voor de aanmaak van sterke botten tijdens de groei.  Onze botten zijn het sterkst als we ongeveer 35 jaar oud zijn en daarna worden ze geleidelijk aan brozer.  Bij vrouwen wordt dat proces versneld na de overgang, doordat voor die tijd vrouwelijke geslachtshormonen helpen botter sterk te houden. Er zijn dan ook meer oudere vrouwen dan mannen die last hebben van osteoporose.  Zoals bekend van de melkreclame bevat zuivel veel calcium. Het zit ook in groenten, bonen, vis en noten, maar daar eten Nederlanders jammer genoeg niet zo veel van.  Om 1,2 gram calcium per dag binnen te krijgen zou je bijvoorbeeld vijf à zes glazen melk per dag moeten drinken. Veel (oudere) mensen krijgen onvoldoende calcium binnen en slikken daarom, vaak op advies van de dokter, kalktabletten (calciumsupplementen). Met of zonder vitamine D.  Sommige onderzoeken laten zien dat bij mensen die ouder zijn dan vijftig kalktabletten inderdaad het risico op botbreuken enigszins kunnen verlagen, maar andere spreken dat weer tegen. De gebruikers van kalktabletten kunnen er ook nadelige effecten van ondervinden.  Het slikken ervan hangt namelijk samen met een verhoogd risico op hartinfarcten, beroerten, nierstenen en maag-darmklachten. De overmaat aan calcium kan in de wand van de bloedvaten gaan zitten. Je kunt er dus letterlijk aderverkalking van krijgen. Veel calcium in het bloed kan ook kristallen vormen, vandaar het verhoogde risico op nierstenen.  Op latere leeftijd verlaagt een hoge inname van calciumrijke voedingsmiddelen het risico op botbreuken niet. Voorkomen dat je op oudere leeftijd makkelijk een heup breekt kun je daarom het beste doen door als je nog jong bent gezond te eten. Decennia later nog de gevolgen van een onvolwaardige voeding proberen te repareren met pillen lijkt in elk geval niet verstandig.  Sinds kort waarschuwt het Voedingscentrum voor een te lage jodiuminname als mensen weinig brood gaan eten. Een hoop mensen doen dat om allerlei uiteenlopende redenen en vragen zich nu af of zij een jodiumtekort hebben en of dat erg is.  Het Rijksinstituut voor Volksgezondheid en Milieu rapporteerde begin oktober dat de jodiuminname in de periode 2006-2015 met 37 procent was teruggelopen bij mannen en met 33 procent bij vrouwen. Zeker reden tot enige zorg. Geschat wordt dat ruim een derde van de Nederlandse bevolking een (mild) jodiumtekort heeft.  Jodium hebben we nodig voor een goed werkende schildklier. De schildklier is een belangrijke regelaar van onze stofwisseling en hormoonhuishouding. Bij een jodiumtekort wordt de schildklier groter om toch maar genoeg schildklierhormoon aan te kunnen maken. Dat kun je aan de buitenkant zien doordat een zwelling in de hals zichtbaar wordt. Dat wordt krop of struma genoemd.  Jodium komt van nature voor in zuivel, zeevis, zeewier en eieren, maar Nederlanders kregen er lang te weinig van binnen. Struma kwam veel voor, vooral in het oosten van het land (ver van de zee), maar nu veel minder vaak. Een groot jodiumtekort tijdens de zwangerschap kan ernstige gevolgen hebben voor de mentale ontwikkeling van het kind. De aanbevolen hoeveelheid jodium is dan ook verhoogd bij zwangerschap.  Omdat Nederlanders veel brood eten en er veel zout in brood zit, besloot de Nederlandse overheid in 1942 dat broodzout verplicht verrijkt moest worden met jodium (70-85 mg jodium per kilo zout). Sinds 2009 is broodzout vervangen door bakkerszout (met minder jodium: 50-65 mg per kilo zout). Je moet nu zes boterhammen per dag eten om voldoende jodium binnen te krijgen.  Maar daarmee krijg je ook 2 tot 2,5 gram zout binnen. En een hoge zoutinname verhoogt de bloeddruk. Niet al het brood wordt overigens bereid met bakkerszout. Biologische bakkers en mensen die zelf brood bakken gebruiken lang niet altijd gejodeerd zout. Zeezout bevat weinig of geen jodium. Nederlanders eten steeds minder brood en gebruiken meer zeezout en dat verklaart de afname in jodiumconsumptie.  Ernstige jodiumtekorten komen hier niet veel voor, maar het is goed na te gaan of je voldoende brood (met bakkerszout), vis, zuivel en eieren eet. Vooral als je zwanger bent. Probeer zo nu en dan eens zeewier. En ga bij een zwelling in de hals even naar de huisarts.",entertainment
"Bij een vechtpartij bij een winkel in de Rijswijkstraat in Nieuw-West zijn vanmiddag drie mensen gewond geraakt. Meerdere hulpdiensten zijn ter plekke, er zou volgens getuigen een stroomstootwapen zijn gebruikt.  De eerste meldingen van een vechtpartij kwamen even voor half één binnen. In een magazijn van een winkel en ook buiten zouden er klappen zijn gevallen.  En er werd flink uitgedeeld, drie mensen moesten met onder andere verwondingen in het gezicht naar het ziekenhuis. Getuigen melden dat er ook een stroomstootwapen is gebruikt.  Meerdere mensen zijn aangehouden maar het is niet duidelijk wat de reden is geweest van de vechtpartij.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Zondag, 10 december 2017 om 07:00  Erik Pieters (29) vertrok in de zomer van 2013 naar de Premier League en is inmiddels begonnen aan zijn vijfde seizoen op het hoogste Engelse niveau. Voetbalzone reisde af naar zijn woonplaats Alderley Edge om de achttienvoudig international eens uitgebreid te interviewen over zijn carrière van jong talent van FC Utrecht tot stabiele kracht van Stoke City. Eerder verscheen deel een over zijn tijd bij FC Utrecht en deel twee over PSV. Vandaag vertelt hij over het Nederlands elftal.  In je PSV-tijd mocht je je bij het grote Oranje melden. Hoe was die eerste training?“Allereerst een grote eer. Ik had veel bij Jong Oranje gespeeld en Olympische Spelen meegemaakt, maar dit was wel even ander koek. Als je kijkt wie er toen allemaal in de bloei van hun carrière waren en bij een topclub speelden: Arjen Robben, Wesley Sneijder, Robin van Persie, Klaas-Jan Huntelaar, Rafael van der Vaart, Mark van Bommel en Nigel de Jong. Gasten die ik alleen van FIFA en Football Manager kende. Man, dan stond ik linksback tegen Robin van Persie die een zieke klik had met Ibrahim Afellay. Dan kon je aan de bak hoor. Ze waren allemaal heel ontspannen, maar als het erop aan kwam zeiden die jongens: ‘Nu gaan we het doen. Het lachen bij de rondo is voorbij, nu gaan we werken!’ Dat passen en trappen heb ik zelden zo meegemaakt. Die gasten schoten gewoon snoeihard over tien meter en zo’n Dirk Kuyt legt met zijn aanname de bal direct stil. Wereldklasse.”  Een hoop mannetjes bij elkaar ook wel zeker?“Absoluut. Ik weet nog dat ik als ontgroening baas van de rondo was en moest bepalen wie er in het midden moest. Ik dacht ik ga zelf wel, maar er moest nog iemand bij. Dus ik koos Ron Vlaar als bekende en die riep natuurlijk meteen: ‘Ja, lekker makkelijk!’ Als baas van de rondo moet je alles in de gaten houden en in geval van twijfel de knoop doorhakken. Als je echter niet binnen twee seconden uitsluitsel gaf, riep een Sneijder of Van Persie meteen: ‘Ja, je weet het niet!’ en tegen dat soort jongens ga je als jongeling niet in natuurlijk. Maar ondanks het geouwehoer was iedereen zeer professioneel. Als we een bepaalde aanval oefenden, stopten we niet voordat hij perfect was uitgevoerd. Het hele team bracht de sfeer omhoog, maar ook het niveau.”  Was dat wel een beetje bij te houden voor de jonge Erik Pieters?“Tja, je kunt twee dingen doen: of je gaat erin mee of je haakt af. Dus je loopt je de pleuris om het moordende tempo bij te houden. Je wordt in het niveau meegezogen of niet meer opgeroepen. Echt, het verschil tussen Jong Oranje, PSV en het Oranje was levensgroot. Van de basiself speelden Gregory van der Wiel en ik nog in Nederland en de rest was letterlijk internationale top. En dan zaten gasten als Eljero Elia en Afellay nog gewoon gewoon op de bank ook. In de EK-kwalificatie speelde ik alles tot ik geblesseerd raakte. Dat was geen ramp, maar toen ik opnieuw geblesseerd raakte, kon er een streep door het toernooi. Uiteindelijk was het met nul punten in de poule een vreselijk toernooi voor Oranje, maar toch, je wil daar gewoon bij zijn.”  Waar lag het aan dat Oranje in Polen en Oekraïne niets klaar wist te maken?“Van Bert van Marwijk heb ik enorm veel geleerd, maar het is nu eenmaal zo dat als je langer doorgaat met een selectie het moeilijker wordt om te blijven prikkelen. Het blijft dezelfde filosofie en hetzelfde verhaal. Dat zorgt voor een houdbaarheidsdatum, anders zou iedere trainer twintig jaar bij een club blijven. De klik en chemie die er is kan langzaam verdwijnen. Neem een Arsène Wenger, die kan het eigenlijk alleen nog maar goed doen door kampioen worden.”  Hoe kijk je naar het feit dat je zelf geen onderdeel meer uitmaakt van Oranje?“Na mijn blessure ben ik eigenlijk nooit meer echt serieus opgeroepen. In de tussentijd ben ik echter alleen maar beter geworden, dus ik weet niet waar het precies aan ligt. Ik denk dat de coaches een bepaalde visie hadden waar ik niet inpaste. Ik denk dan wel: luister, ik speel Premier League, wat wil je nog meer? Eerst loop je te vloeken en te tieren dals je er niet bijzit, maar vervolgens raak je er langzaam aan gewend. Je gunt het Nederlands elftal nooit een verlies, maar je staat soms versteld van hoe wedstrijden verloren worden of welke keuzes er gemaakt worden. Daarnaast hebben ze gewoon een hele lastige kwalificatiereeks achter de rug. Onder Dick Advocaat wonnen ze veel, maar onder Danny Blind is het simpelweg niet goed gegaan.”  Op dit moment staat er de vacature van bondscoach open. Wie heeft jouw voorkeur?“Iemand die me oproept, dat is één. Ik wil graag een kans te laten zien wat ik kan betekenen voor. Op dit moment zijn Ronald Koeman en Frank de Boer de meest logische kandidaten. Ik hoop verder vooral dat Oranje weer de weg omhoog inslaat. Nu denk je nog: kut we hebben het WK niet gered, maar straks bij de loting en het begin van het toernooi slaat die bom pas echt in. Mijn land zit er niet bij en Bosnië, het land van mijn vrouw, ook niet. Ik zal altijd open blijven staan voor Oranje. Het is blijft een enorme eer de kleuren van je land te dragen.”  Je kwam Ronald en Bertina hier weleens tegen in de supermarkt, hoe kijk je naar hun situatie?“Ja, het ontslag bij Everton kwam natuurlijk snel na pas negen van de 38 duels. Bij Frank de Boer was het nog veel extremer. Het zijn gewoon de wetten van de voetbalwereld, zeker in Engeland nu er steeds meer geld in omgaat. Hoe hoger je eindigt, hoe meer je krijgt en niemand wil degraderen. Als je ziet waarvoor televisierechten worden verkocht, dan weet je dat de druk immens is. Ik snap ook wel dat clubs geen risico willen nemen, maar bij paniek kiezen ze al snel de makkelijke weg. Je kan geen heel elftal op straat gooien, dus lozen ze de trainer. Maar het is toch bizar dat je een trainer met een bepaalde visie haalt en hem slechts drie wedstrijden geeft die te implementeren? Je weet toch wie je aanstelt? Geef een buitenlandse coach even de tijd zijn ideeën uit te voeren.”  Zou je zelf uiteindelijk de ambitie hebben trainer te worden?“In ieder geval niet als hoofdtrainer of assistent. Mijn vrouw heeft me veel ruimte gegeven mijn carrière op te bouwen en ons leven wordt flink aangepast op mijn sport. Ik train vrijwel dagelijks en ieder weekend is het toch weer Erik Pieters die gaat voetballen. Als ik straks trainer zou worden begint dat riedeltje weer van voor af aan. Erger nog zelfs, want je moet eerder op de club zijn en je kunt doorgaan tot je zeventigste of tachtigste. Ik vind dat ik door alle support die ik dagelijks krijg straks zelf aan de beurt ben me aan te passen. Een paar keer in de week verdedigers trainen of de jeugd helpen is misschien wel aardig en een rol als analist zou ik ook tof vinden. Ik vind het leuk wedstrijden te kijken, heb een sterke eigen visie en ben niet bang om die te delen. Ik maak me ook niet zo druk hoe anderen naar me kijken; mensen hebben toch wel een mening.”  Justus Dingemanse is fulltime presentator en verslaggever van Voetbalzone en levert bijdrages in de vorm van artikelen, columns, interviews, programma’s en reportages.",entertainment
"Het weekeinde begint met mist en nevel. In de loop van de ochtend breekt de zon soms door, maar de bewolking houdt de overhand. Vanochtend is het nog droog en rustig, maar dat gaat in de loop van de middag veranderen.  Door:Michiel Severin27 januari 2018, 02:00- Bron: Weerplaza  Vanuit het noordwesten nadert vanmiddag een warmtefront en dat gaat gepaard met dikkere bewolking en een toename van de wind. Aan zee wordt de zuidwestenwind krachtig of hard, 6 of 7 Bft. Landinwaarts neemt de wind toe naar 4 of 5 Bft. Het warmtefront zorgt ook voor regen. De eerste druppels vallen in Noord- en Zuid-Holland in de tweede helft van de middag. In de avonduren breidt het regengebied zich over het land uit.  Een warmtefront geeft de grens aan naar warmere lucht, en dat gaan we merken. Vanmiddag is het 4 tot 7 graden, afhankelijk van de hoeveelheid zon of de aanwezigheid van mist. Maar zodra het vanavond begint te regenen loopt de temperatuur op. Rond middernacht is het 9 graden. Ook morgen en maandag bevinden we ons in zachte lucht. 's Middags is het dan 9 tot 12 graden. Er is veel bewolking met morgen soms wat gemiezer en maandag vaker ook wat stevigere regenval. Maandag later op de dag passeert een koufront, zodat vanaf dinsdag de temperaturen weer wat lager worden. De winter blijft ver weg.",other
"Het heeft iets onbevredigends, die terugkerende rituele opwinding over privacy. Deze week stak het de kop op door het bericht dat ov-chipkaartbedrijf Translink reisgegevens van studenten aan DUO, de organisatie van de studiefinanciering, had gegeven. Het hupte van medium naar medium, er kwamen wat experts bij, enkele bezorgde personen - vrijwel altijd dezelfden - deelden het voorzien van enkele ophefversterkende termen op sociale media, de instanties die moesten reageren deden dat plichtmatig (Translink: 'we deelden de gegevens liever niet, maar...') en progressieve parlementariërs dienden Kamervragen in. De meningen zijn op voorhand uit te tekenen. Dagje opwinding, incident voorbij, op naar de volgende.  Onbevredigend, omdat het zelden verder reikt dan dat ene incident. Omdat het vrijwel nooit leidt tot wezenlijke inzichten, terwijl er wel degelijk belangwekkende dilemma's achter zo'n bericht schuilgaan. En onbevredigend omdat de reacties voorspelbaar en defensief zijn. Van de privacy-voorvechters die 'zie je wel, de overheid schendt onze privacy' roepen tot de bedekte excuses van de betrapte instanties.  Daarom een poging het een keer wat anders te doen. Laten we eens drie van dit soort recente incidenten nader bekijken. Waarbij het ook aardig zou zijn als u als lezer nu eens actief meedenkt wat voor u acceptabel is en wat niet meer. Waar u de grens zou leggen als het gaat om het verzamelen van privé-informatie. Want, geef maar toe, ook u haalt vaak de schouders op bij privacy-opwinding.  Misschien zult u na dit stuk iets meer begrip krijgen voor de dilemma's of misschien zult u ervaren dat wat eenduidig goed of fout lijkt dat niet altijd hoeft te zijn. Misschien zult u zelfs wel vinden dat het verzamelen en bewaren van gevoelige data voor het bestrijden van fraude en criminaliteit nu een heel legitiem en goed idee kan zijn, maar later weleens een kapitale blunder. Wie weet.  Het idee is dat de pas nauwkeurig bijhoudt hoeveel vuilnis er per huishouden in de bak gaat  Sinds 2014 moeten Arnhemmers hun vuilniszakken in ondergrondse containers gooien door een persoonsgebonden pasje voor een scanner te houden. Zonder pasje gaat de afvalbak niet open. Ook andere gemeenten, zoals Haarlem, Maastricht, Utrecht en Nijmegen, kennen inmiddels zo'n systeem. Het idee is dat de pas nauwkeurig bijhoudt hoeveel vuilnis er per huishouden in de bak gaat. Wie meer weggooit, betaalt meer dan wie niet zoveel weggooit. Lijkt op het eerste gezicht een sympathiek plan, toch?  Arnhem heeft het pasje vast ingevoerd om later de afvalrekening op te maken. Arnhemmer Michiel Jonker is het daar niet mee eens. Hij wil niet dat de gemeente bijhoudt wanneer, waar en hoeveel vuilnis hij weggooit. Hij maakte bezwaar en vele rechtszaken verder heeft hij nu gelijk gekregen. Arnhem zal de afvalbakken daarom voor iedereen open gaan zetten. Een pasje is niet meer nodig. Gemeente teleurgesteld, privacy-organisaties blij.  Nu zult u misschien denken: ach, wat maakt het uit dat de gemeente weet wanneer ik mijn vuilnis buitenzet? Het gaat toch om vrij onschuldige gegevens? De gemeente heeft immers al mijn naam en adres. Die ene extra variabele - wanneer ik mijn vuilnis in de bak gooi - kan er ook wel bij. Daarbij word ik al op allerlei manieren gevolgd. Er hangen camera's bij mij in de straat, op het station, op mijn werk, allerlei bedrijven en overheden hebben mijn persoonsgegevens al - dit is relatief onschuldig. Bovendien is het motief van de gemeente zo slecht nog niet.  Oké, valide punt. Het is inderdaad zo dat uw persoonsgegevens op vele manieren al worden verzameld. Maar weet u ook wat er met die data gebeurt? En wat er in de toekomst nog meer mee gaat gebeuren? Kunt u dat überhaupt weten? Want het is niet ondenkbaar dat de gemeente de gegevens gaat gebruiken om te controleren of mensen die een uitkering krijgen daar recht op hebben. De frequentie en de hoeveelheid afval zou kunnen aantonen dat er meer mensen in een huis wonen dan opgegeven. Ook dan zou u het nog geen slecht idee hoeven vinden. Het gaat immers niet om u, u hebt niets te verbergen. Maar weet u ook wat er in de toekomst mogelijk is met de data die uw gemeente nu in handen krijgt?  Voorbeeld: boven snelwegen rond Amsterdam zijn ooit camera's geplaatst om vervuilende vrachtwagens uit de binnenstad te houden. Was niemand op tegen. Maar die camera's bleken zo veel interessante informatie op te slaan, dat de database erg gewild werd. De politie ging de data gebruiken voor strafzaken, de Belastingdienst om wanbetalers aan te pakken en sjoemelende leaserijders op te sporen, het ministerie van Milieu om afvaltransporten te controleren en de verkeersinspectie om rij- en rusttijden van vrachtwagenchauffeurs te toetsen. Dat was vooraf niet de bedoeling maar het gebeurde toch. 'Function creep' heet dat: het gebruik van data voor iets waarvoor het oorspronkelijk niet bedoeld was.  Nog steeds zou u bij deze voorbeelden kunnen denken: nou en? Het gaat toch om het aanpakken van mensen die sjoemelen of een misdaad begaan?  Van de 377 personen van wie DUO de gegevens opvroeg, bleken liefst 307 daadwerkelijk gefraudeerd te hebben  het nieuws dat deze week in alle media verscheen. OV-chipkaartbedrijf Translink die de reisgegevens van studenten deelt met de organisatie die de studiefinanciering doet. DUO gebruikt de informatie om studenten op te sporen die frauderen met een zogeheten uitwonenden beurs: die zeggen dat ze niet meer bij hun ouders wonen - en krijgen dus een beurs - maar wonen in werkelijkheid nog thuis. Van de 377 personen van wie DUO de gegevens opvroeg, bleken liefst 307 daadwerkelijk gefraudeerd te hebben. Aardige score. Een van de betrapte studenten stapte naar de rechter, die hem gelijk gaf. DUO had de privacyregels overtreden door de reisgegevens op te vragen. Het ging volgens de rechter namelijk niet om zakelijke gegevens maar om persoonsgegevens.  Wederom: wat vindt u? Goed dat de rechter privacy zwaar laat meewegen of heeft het middel zich al bewezen nu veel studenten betrapt zijn op fraude? Het zou goed kunnen dat u neigt naar het laatste. Verwonderlijk is dat niet. Nederlanders hebben een relatief groot vertrouwen in de overheid. Zeven op de tien heeft bijvoorbeeld vertrouwen in rechters en politiemensen. Dat grote vertrouwen in vergelijking met andere landen komt onder meer doordat Nederlanders nooit hebben ervaren hoe het is om te leven onder een autoritair regime dat burgers permanent in de gaten houdt.  Wellicht speelt ook mee dat Nederlanders gevoelig zijn voor kwesties rondom moraliteit. Wie de fout in gaat, moet bestraft worden. Koste wat het kost. Aanpakken dus, die frauderende studenten.  Uit de reacties op Translink blijkt nog iets anders. Diegenen die het opnemen voor de privacy, zoals reizigersorganisatie Maatschappij voor Beter OV, blijken bar slecht in staat uit te leggen waarom die privacy nu belangrijk is. Een woordvoerder van Maatschappij voor Beter OV zei tegen de NOS dat de methode van DUO 'buitenproportioneel' is. 'Dat je reisgegevens opzoekt om een moordenaar te pakken of een grootschalige fraudeur, dat begrijp ik nog wel. Maar wat hier gebeurt is van het niveau: bij iemand aankloppen en kijken hoeveel tandenborstels er staan.' Is de privacyschending inderdaad zo groot? Er werden toch juist fraudeurs aangepakt? En het opsporingspercentage bleek bovendien vrij hoog. Daarbij ging het in een jaar tijd om 377 personen op honderdduizenden studenten. Dus hoezo buitenproportioneel?  Het is de makke van privacy-voorvechters: in pogingen te waarschuwen voor de effecten van dataverzamelingen blijkt het vaak lastig helder te krijgen waarom het problematisch is. Daarom spreken ze vaak over hypothetische scenario's waarbij kwaadwillenden de data voor heel andere doeleinden gaan gebruiken. Voor een overheid of bedrijf is het daarentegen een stuk eenvoudiger om de voordelen duidelijk te maken: met afvalpasjes betaalt u nooit te veel afvalheffing, met reisgegevens pakken we de fraudeurs aan. Trek dit door naar: met meer internetdata vangen we meer terroristen, met meer kentekencamera's pakken we meer criminelen.  Daphne van der Kroft, die jarenlang voor privacy-organisatie Bits of Freedom werkte, herkent deze worsteling: 'De voorstanders kunnen altijd schermen met concrete gevallen voor dat moment. Ik kan daar alleen een algemeen beeld tegenover zetten: dat we allemaal iets verliezen als we beetje bij beetje onze privacy opgeven tot het moment dat we omkijken en schrikken van wat er is overgebleven.'  Want dat is de keerzijde van het aanpakken van frauderende studenten: als DUO bij de reisgegevens kan, kunnen andere opsporingsdiensten er ook bij. De marechaussee en de sociale verzekeringsbank bleken de gegevens ook al op te vragen. Onderzoeker Bart van der Sloot van Tilburg University zei daarover in Nieuwsuur: 'Je ziet dat overheden steeds vaker voor onderzoek data opvragen van bedrijven. Dat zijn gegevens die ze zelf niet mogen verzamelen. Zo kunnen ze restricties die hen zijn opgelegd omzeilen.'  Daar komt bij dat nieuwe technologieën het koppelen van databestanden steeds makkelijker maken. De WRR, het adviesorgaan van de overheid, signaleert dat de overheid in toenemende mate data-analyse inzet om profielen van mensen te maken. De Belastingdienst gaat daar bijvoorbeeld vrij ver in: de dienst koppelt allerlei bestanden om het gedrag van mensen inzichtelijk te maken. Van data over verkeersboetes tot OV-reizen, van banktransacties tot parkeergedrag. 'Een van de grootste zorgen is de grootschalige inmenging in de persoonlijke levenssfeer', schreef de WRR in een recent rapport. Met name het feit dat burgers geen flauw benul hebben wat overheden met al die data kunnen, vindt de raad zorgwekkend. 'De gegevensverwerking is in veel gevallen een black box. Individuen kunnen vaak niet weten dat over hen gegevens zijn verzameld en zullen dus niet zo snel een beroep doen op hun informatierecht.'  Onwetendheid over techniek is volgens Gerrit-Jan Zwenne, hoogleraar recht en de informatiemaatschappij in Leiden, een belangrijke reden dat mensen geneigd zijn snel de voordelen te zien van nieuwe technologieën en dataverzameling. 'We begrijpen de technologie niet zo goed. Over een aantal jaar zal pas duidelijk zijn wat de impact is van Big Data-analyses van bijvoorbeeld de fiscus en hoe overheersend Google is.'  Bent u er nog? Goed mogelijk dat u nog steeds weinig moeite heeft met privacyschendingen. Omdat u de nadelen niet zo ziet. Dat is nog zo'n factor: mensen zijn privacybewuster als ze zelf ervaren wat de negatieve effecten van dataverzamelingen zijn. De ex-activist die geen baan kan krijgen omdat een nieuwe werkgever zijn online profiel heeft bekeken, de journalist die niet meer aan bronbescherming kan doen omdat een overheid zijn belgegevens kan inzien, de voetballer die niet wil dat zijn salaris bekend is, de koning die liever geen media om zich heen heeft als hij met zijn gezin vakantie viert.  De reden dat we niet willen dat een overheid dit soort data verzamelt is omdat het onze vrijheid aantast  Het Amerikaanse ministerie van Justitie beveelt hostingprovider DreamHost om de IP-adressen van 1,3 miljoen bezoekers van een protestwebsite af te staan. Die website bevat informatie over een demonstratie tegen de inauguratie van president Donald Trump. DreamHost weigert en vecht het bevel aan. De Amerikaanse regering staakt uiteindelijk, na veel protest, de poging. Wederom: vindt u het een goed idee dat een overheid wil weten wie een website bezoekt die informatie bevat over een protest tegen diezelfde overheid? Waarschijnlijk is dit voor u een grens. En vindt u dat dit niet thuishoort in een Westerse democratie. Dat burgers recht hebben om te protesteren en dat ze niet bevreesd hoeven zijn dat een overheid ze vervolgens zal registreren. Dat zoiets in autoritaire landen als China en Turkije te verwachten is maar niet in de Verenigde Staten of in Nederland.  Oké. Dit raakt de kern. De reden dat we niet willen dat een overheid dit soort data verzamelt is omdat het onze vrijheid aantast. Fundamentele waarden, zoals het recht op demonstratie, vrijheid van meningsuiting en vereniging komen dan in gevaar. Maar waar begint dit proces? De WRR waarschuwt dat we akelig dichtbij zijn. 'De grootschalige verzameling, opslag en analyse van data door overheden waaronder inlichtingen- en veiligheidsdiensten, kunnen ertoe leiden dat mensen het gevoel krijgen dat hun privacy en vrije meningsuiting in gevaar zijn, waardoor zij hun gedrag daarop aanpassen.'  Hier dreigt het gevaar van het omdraaien van het onschuldbeginsel: de data zeggen dat u ergens schuldig aan bent en aan u te bewijzen dat het niet zo is  Vergelijk het met een schilder die om 7 uur 's ochtends uw raam aan het schuren is en bij u naar binnen kijkt. Grote kans dat u zich anders gaat gedragen. Dat u bijvoorbeeld snel even wat kleren aantrekt terwijl u normaal in uw ondergoed de krant leest. De WRR noemt nóg een effect van grootschalige datakoppelingen: 'Bovendien worden burgers steeds transparanter voor de overheid, terwijl de profielen, algoritmen en methoden die overheidsorganisaties gebruiken nauwelijks transparant of navolgbaar voor die burgers zijn.' De overheid weet steeds meer, de burger steeds minder. Hier dreigt het gevaar van het omdraaien van het onschuldbeginsel: de data zeggen dat u ergens schuldig aan bent en aan u te bewijzen dat het niet zo is.  Als opsporingsambtenaren nu al reisgegevens kunnen opvragen, kunnen dat de volgende keer ook uw gegevens zijn. En kan de Nederlandse regering met één druk op de knop zien of u een anti-regeringsprotest bezocht. Of dat u die dag thuis was en keurig de vuilniszak in de afvalbak deed.  Uiteindelijk gaat privacy altijd over vrijheid, vindt hoogleraar technologie en recht Bert-Jaap Koops. In zijn oratie uit 2006 legt hij dat uit. Privacy is een plek hebben waar je onbevangen jezelf kunt zijn. Koops: 'Het is belangrijke smeerolie voor de relaties tussen burgers onderling, omdat het mogelijk maakt om naar eigen keuze in relaties met andere mensen jezelf bloot te geven of je gedekt te houden.'  Bij elke privacyschending zet de maatschappij een piepkleine stap richting minder privacy. Koops: 'Wanneer privacy langzaam maar zeker wordt uitgehold door steeds een kleine inbreuk, is het mogelijk dat er op een gegeven moment geen privacy meer over is. Dat omslagpunt is moeilijk te duiden, maar bij een berg zand waar je steeds een korreltje vanaf neemt, komt er een moment waarop je het geen berg meer kunt noemen.' Aan u te bepalen wanneer het zover is.  Dit is een artikel van Volkskrant Plus.Volkskrant Plus artikelen zijn exclusief voor abonnees.",business
"Carola Schouten (links, inmiddels vicepremier) en aankomend Kamerlid Stieneke van der Graaf van de ChristenUnie in gebed tijdens een fractievergadering.  Foto's Olivier Middendorp  Achter de schermen De onderhandelaars van de ChristenUnie kenden tijdens de formatie toppen en dalen. Ze laten zich niet als kleine jongens behandelen, zeggen ze. Zo gebeurt het wel.  Petra de Koning  27 oktober 2017  Het had Sociale Zaken moeten zijn. Of Economische Zaken. Of anders op z’n minst Onderwijs. Op donderdagavond 5 oktober, een dag voor haar veertigste verjaardag, hoort Tweede Kamerlid Carola Schouten van haar partijleider Gert-Jan Segers dat ze minister wordt van Landbouw.  Segers is uitgeput en terneergeslagen. De man die van zichzelf weet dat hij het best gedijt bij harmonie en ‘er samen uit komen’, was terechtgekomen in een free fight. Zo had informateur Gerrit Zalm het ook aangekondigd: híj zou niet helpen bij de verdeling van de kabinetsposten. Dat was aan de politieke leiders van VVD, CDA, D66 en ChristenUnie zelf.  In de Stadhouderskamer had Segers te horen gekregen dat hij met zijn vijf zeteltjes recht had op 0,9 ministers. De ChristenUnie kreeg er twee. Plus een staatssecretaris. En oh, wilde hij van tafel weglopen als hij zijn zin niet kreeg? Vooral doen. Ga jij het maar aan de kiezers uitleggen, Gert-Jan, zei een van de collega’s, dat je hen dáárvoor weer naar de stembus stuurt.  Het idee voor dit verhaal – achter de schermen meekijken bij de ChristenUnie tijdens de formatie – ontstaat al vóór de verkiezingen van 15 maart. Partijleider Segers vindt, na een paar weken nadenken: waarom zou je mensen níet laten zien hoe zoiets gaat, ook voor de geschiedschrijving?  De afspraak: alles wat de auteur hoort, is onder embargo tot na de bordesscène. Vanaf het moment dat de partij mee onderhandelt over Rutte III, hoort zij veel pas later. Zij is soms bij de bijeenkomsten van het ‘formatieteam’ van de ChristenUnie en kan praten met wie daar in zit. Onderhandelaars Gert-Jan Segers en Carola Schouten houden dagboeken bij die zij na de formatie mag inzien.  Beluister ook de aflevering van Haagse Zaken, onze politieke podcast, van deze week. Auteur Petra de Koning vertelt er meer over de achtergrond van dit artikel:  De volgende ochtend hangt een ChristenUnie-medewerker slingers op in de werkkamer van Carola Schouten. Buiten regent het hard. Van de Tweede Kamerleden is Gert-Jan Segers als eerste in de gang van de ChristenUnie, tien minuten later komt Schouten. Er hangt een katerige stemming, de medewerker noemt de kabinetsformatie „één lange ontgroening”.  Maar er is ook verjaardagstaart voor aan de onderhandelingstafel. Het formatieteam van de ChristenUnie – met de vijf Kamerleden, de partijvoorzitter en een handjevol medewerkers – heeft geen zin om lang moeilijk te doen. Het had, weten ze, veel erger kunnen zijn. Carola Schouten wordt minister van en niet voor. Als minister-voor zou ze geen eigen staf hebben en geen eigen begroting. Die heeft ze nu wel. De ChristenUnie-achterban kan het ook vast wel waarderen dat ze Landbouw gaat doen.  Daar komt bij: Carola Schouten is een boerendochter. Haar vader overleed op zijn 47ste door een ongeluk op het erf, zij was toen negen. „Ik doe het voor mijn vader”, zegt ze op die donderdagavond tegen Segers. Ze wordt ook vicepremier.  Zes maanden eerder, de eerste week van april: op een terras op het Plein in Den Haag zit Gert-Jan Segers aan de koffie. De verkiezingen zijn net voorbij en de ChristenUnie is nog lang niet aan de beurt om mee te onderhandelen over een nieuw kabinet. In de Stadhouderskamer zitten VVD, CDA, D66 en GroenLinks bij elkaar. Zo had Segers het zelf ook geadviseerd aan – dan nog – informateur Edith Schippers: probeer eerst maar eens die combinatie van partijen.  Een paar tafels verder zit André Rouvoet, van 2002 tot 2011 politiek leider van de ChristenUnie. Hij zwaait, Segers zwaait terug en zegt: „Ik praat vaak met André.”  Rouvoet leidde de ChristenUnie na de verkiezingen van 2006 naar de allereerste kabinetsdeelname: in Balkenende IV met het CDA en de PvdA. In die tijd had juist GroenLinks tegen de informateur gezegd: probeer het eerst maar eens met de ChristenUnie. Dat was toen gelukt.  Zo kan het nu ook gaan, zegt Segers, maar dan andersom: dat het lukt met GroenLinks.  Hij bedoelt niet, zegt hij ook, dat dat erg zou zijn. „Er is bij ons echte aarzeling om mee te doen. Er komt dan zoveel op de Tweede Kamerfractie af en je moet iedereen binnenboord houden. Het zal moeilijk worden. Dus ik zei tegen die VVD’ers: wij spelen helemaal niks.”  Dat is ook wat ik zie in het half jaar daarna. Als het formatieteam van de ChristenUnie bij elkaar komt op de werkkamer van Segers, wordt er veel gelachen. Er zijn soms nootjes en chips, frisdrank, bier en wijn. Maar de ChristenUnie speelt niet, de ChristenUnie neemt de politiek en de verantwoordelijkheid van regeringsdeelname bloedserieus.  En tot het eind van de kabinetsformatie blijft het moeilijk voor Segers om iedereen uit zijn fractie binnenboord te houden. Het is dan begin oktober en het gaat om één Tweede Kamerlid: Joël Voordewind die de pijn van een concessie over het kinderpardon bijna niet kan verdragen. Voor vluchtelingenkinderen blijft dat onder Rutte III net zo ontoegankelijk als onder Rutte II.  Anderhalve maand eerder, op dinsdagavond 15 augustus, is Segers bijna nog meer Kamerleden kwijt. In de ChristenUnie is het crisis. Segers zegt dat hij bereid is op te stappen, als hij niet iedereen meekrijgt in de onderhandelingen. Buiten de fractiekamer van de ChristenUnie is er niemand die het in de gaten heeft, maar die dag is de formatie op een haar na mislukt.  Midden: overleg in de werkkamer van Gert-Jan Segers.Foto Olivier Middendorp.  Meteen na de verkiezingen van 15 maart begint de ChristenUnie zich voor te bereiden op onderhandelingen. In werkgroepjes schrijven ze stukken over de zorg, Europa, klimaat, asiel, defensie, onderwijs, ‘belasting en gezin’. Elke dinsdag komen ze bij elkaar, soms ook op donderdag.  Steven Datema (38), hoofd strategie en beleid van de fractie, leidt die bijeenkomsten. Hij heeft een zachte stem en komt wat verlegen over. Maar er ontgaat hem niets. Na lange discussies komt hij met een scherpe vraag of analyse. Als Segers het hem vraagt, opent hij de bijeenkomsten met gebed of sluit ze ermee af. Die taak krijgt soms ook partijvoorzitter Piet Adema (52). Hij woont in Friesland en was waarnemend burgemeester van een paar gemeenten. Nu is hij voorzitter van de brancheorganisatie voor schoonmaakbedrijven. Adema let vooral op de compromissen – en hoe die kunnen overkomen bij de achterban.  Wie opvalt in het team is Pieter Grinwis (38), medewerker in de Eerste Kamer. Hij is bijna altijd vrolijk, praat graag en niemand in het formatiegroepje weet zoveel over belastingen en CPB-modellen als hij. Als de ChristenUnie aan de onderhandelingstafel zit, komt hij steeds maar weer met oplossingen voor problemen. Dat het eigen risico in de zorg niet stijgt maar 385 euro per jaar blijft, komt door Pieter Grinwis. Maar dat speelt pas begin september.  Het eerste stapje op weg naar regeringsverantwoordelijkheid zet de ChristenUnie op donderdag 20 april. Halbe Zijlstra – die samen met Rutte voor de VVD onderhandelt met CDA, D66 en GroenLinks – belt ’s ochtends met Segers. Die zit net in overleg met zijn formatieteam. De eerste gedachte bij de ChristenUnie: loopt de formatie met GroenLinks mis?  Maar zover is het nog niet. Zijlstra belt omdat de PvdA een motie heeft ingediend over de bonusregels voor bankiers en daar wordt deze middag over gestemd. De Nederlandse bonusregels zijn de strengste van Europa, de PvdA wil met die motie vastleggen dat dat zo blijft. En niet voor niks juist nu. De PvdA weet dat de VVD en werkgeversorganisatie VNO-NCW proberen financiële instellingen uit Londen, op de vlucht voor de Brexit, naar Nederland te lokken met het vooruitzicht dat er aan de strenge bonuswet wel wat valt te doen.  De VVD vindt het een rotstreek van de PvdA. Welke Britse bank zal er nu nog op vertrouwen dat een nieuw kabinet bereid is tot een versoepeling?  Joël Voordewind heeft de motie ook ondertekend, de ChristenUnie is tegen grote bonussen. Zijlstra vraagt aan Segers: kan die handtekening weg en kan de ChristenUnie tegenstemmen?  „Waarom zou ik dat doen?” vraagt Segers. Zijlstra loopt vooruit op wat er komen gaat: de ChristenUnie zit op een dag misschien aan de onderhandelingstafel en dan is zo’n aangenomen motie lastig in de gesprekken. Segers zegt niks toe en Zijlstra belt er die ochtend twee keer over terug. Uiteindelijk is zijn voorstel: de VVD zal met extra vragen komen over de motie, waardoor de stemming wordt uitgesteld. Kan de ChristenUnie dat uitstel steunen? Segers vindt het goed.  In hun formatieteam-overleg van die donderdag waarschuwt Carola Schouten: „We moeten er zo snel mogelijk wel over stemmen.” En vóór, vindt ze. Als zo’n motie in de lucht hangt, kan het lastig zijn voor henzelf – als de ChristenUnie aan de beurt komt voor de formatie. „Je moet tegen Halbe zeggen dat we erover willen stemmen, Gert-Jan.”  Dat doet Segers een paar keer, maar VVD-minister Henk Kamp blijft treuzelen met het beantwoorden van de vragen, er wordt niet gestemd.  Als de ChristenUnie eind juni gaat onderhandelen over een kabinet, in plaats van GroenLinks, wil de PvdA opeens niet meer wachten met de stemming over de bonusmotie. En dan gebeurt precies waar Carola Schouten bang voor was.  In het voorjaar was het nog Segers die de VVD hielp bij het uitstel. Maar wie helpt nu de ChristenUnie? CDA en D66 laten aan Carola Schouten weten: in onze partij liggen de bonussen ook ingewikkeld en wij stemmen tegen omdat we nu onderhandelen. Deze pijn moeten we samen lijden.  Joël Voordewind haalt zijn handtekening onder de motie vandaan en de ChristenUnie stemt tegen. Een publieke afgang. Bij de ingang van de plenaire zaal zegt Segers tegen journalisten: „We vinden nog steeds over die bonussen wat we er eerder van vonden, maar we gaan het nu proberen te regelen aan de formatietafel.”  De kleine ChristenUnie die tegen de zin van de VVD regelt dat de bonussen voor bankiers streng blijven? Op het Binnenhof is er niemand die denkt dat dat lukt.  Al was het maar omdat deze vernedering dan allang niet meer de enige is die de partij van Segers heeft moeten verdragen in de formatie. En ook niet de grootste. Het zal ook niet de laatste zijn.  Op maandag 15 mei mislukt de formatie met GroenLinks voor het eerst. De volgende ochtend zit het formatieteam van de ChristenUnie bij elkaar in de woonkamer van Steven Datema in de Haagse Rivierenbuurt. Ze willen bedenken wat ze gaan zeggen. De ChristenUnie wil geen ‘pauzenummer’ zijn in de onderhandelingen. Misschien komt er een nieuwe poging met GroenLinks of wil de PvdA toch meedoen. Iedereen weet: met die partijen zit D66 het liefst in een kabinet.  „Ik ben benieuwd wat D66 nu gaat doen”, zegt Carola Schouten. „Is de breuk met GroenLinks definitief? „En migratie?” vraagt Tweede Kamerlid Joël Voordewind. Daar was het op misgelopen met GroenLinks. „Wij willen toch ook niet dat het vluchtelingenverdrag verandert?”  Segers: „Het CDA heeft een voorkeur voor ons, de VVD grosso modo ook.”  “Pas op met dat frame van drie partijen als motorblok’, zegt Segers. ‘En dat wij het opvoersetje worden.”  Voordewind: „Het is nu aan de drie partijen, het motorblok, om te beslissen wat ze willen. Als wij de vierde partij worden, lopen ze tegen dezelfde dingen aan bij migratie. Wat doen we met het vluchtelingenverdrag?”  „Pas op met dat frame van drie partijen als motorblok”, zegt Segers. „En dat wij het opvoersetje worden. Daar pas ik voor.”  Carola Schouten: „Het kan ook dat D66 nog met iets anders komt. Voor hun achterban is het heel moeilijk met ons.”  De breuk met GroenLinks is niet definitief. Dat blijkt al snel: in één gesprek met Segers, op dinsdag 23 mei, lukt het Pechtold om de ChristenUnie weg te houden van de onderhandelingen. Bij de andere partijen ziet niemand dat aankomen.  Veel later zegt Carola Schouten dat ze misschien beter had moeten opletten. „Er waren signalen.”  Ga maar na: in het Tweede Kamerdebat na de mislukking met GroenLinks blijft D66-leider Alexander Pechtold vriendelijk voor Klaver. En vriendelijk zijn hij en andere D66’ers helemaal niet voor de ChristenUnie. Regeren met die partij noemt Pechtold „onwenselijk”, volgens oud-D66-leider Jan Terlouw wordt het niks met de ChristenUnie, de Amsterdamse D66-wethouder Kajsa Ollongren vindt dat gesprekken met die partij net zo goed overgeslagen kunnen worden.  Bijna een week na de mislukking met GroenLinks, op zondagavond 21 mei, hoort Segers van de VVD dat Pechtold eerst een ander scenario wil bespreken: onderhandelen met de PvdA én de SP. De VVD en het CDA willen met de ChristenUnie aan tafel. Pechtold, denken ze, draait wel bij.  Ze onderschatten de onwil bij D66. In dat weekend zijn D66-Kamerleden druk bezig om hun verkiezingsprogramma te vergelijken met dat van de ChristenUnie, ze komen met een lijst grote en kleine verschillen. Die zal Pechtold gebruiken om Segers in één klap duidelijk te maken dat samenwerking er niet in zit.  Bij de ChristenUnie maken ze er later grappen over: als hun programma zo goed is gelezen door de collega’s van D66, is bij hen misschien een zaadje van geloof geplant. De bevindelijk gereformeerden hebben daar een uitdrukking voor, zegt een van de Kamerleden: „Met een kromme stok een rechte slag slaan.”  Op maandag 22 mei is de ChristenUnie vooral druk met zichzelf – door nieuws van het ANP. Segers heeft gezegd dat hij „zonder blokkades vooraf” wil onderhandelen en volgens het ANP betekent dat: voor de ChristenUnie is de voltooid-levenwet die D66 graag wil, geen ‘breekpunt’ meer. Carola Schouten, onderweg naar Den Haag, hoort dat nieuws elk half uur op de radio en krijgt er buikpijn van. Op Twitter wordt Segers een verrader genoemd, bij de fractie komen ongeruste e-mails binnen van leden.  „Het was het eerste moment”, zegt Segers later, „dat we niet in control waren.”  Op dinsdagochtend zegt Pechtold tegen journalisten dat hij benieuwd is hoe Segers het opgeven van zijn breekpunt zal formuleren. Voor Segers is het te veel, hij belt Rutte: „Als Alexander daar nog een keer over begint, breekt het lijntje”.  In het formatieteam van de ChristenUnie is er twijfel. Moeten ze dit wel doen? Maar ze laten zich, zeggen ze tegen elkaar, toch ook niet als kleine jongens buiten zetten?  Zo gaat het wel. Na hun gesprek in de Stadhouderskamer zegt Pechtold, met Segers naast zich, dat ze elkaar „diep in de ogen” hebben gekeken: zij kunnen niet samenwerken in een kabinet.  Die avond zitten de ChristenUnie-Kamerleden en hun medewerkers in de werkkamer van Segers. Ze zijn verbijsterd. Segers vertelt over de concessies die Pechtold van hem had gevraagd: over medische ethiek, maar ook over het Midden-Oosten, Europa, landbouw.  Segers: „Ik zei bijvoorbeeld: Europa, daar komen we uit, als jij serieus wilt praten. Maar niks was genoeg. Hij wilde alles nu weten.”  Joël Voordewind: „Waarom heb jij hem niet naar buiten gestuurd: ga jij maar vertellen dat het is mislukt?”  Segers zucht. „Hij wilde dat we samen naar buiten gingen.”  „Ja”, zegt Schouten. „Dat snap ik.”  Dan ziet ze op haar telefoon een bericht op de website van de Telegraaf: ‘De ChristenUnie wil niet meedoen’.  Op de gang vertellen Segers en Schouten aan journalisten dat het anders ligt, zíj wilden wel. Later die avond doet Segers aan medewerkers voor hoe het was gegaan in de Stadhouderskamer. Hij wipt op en neer op zijn stoel en zegt: „Nee, Gert-Jan, nee, nee, nee. Dat is níet genoeg voor ons. Níet genoeg.”  Iedereen lacht.  Maanden later, als VVD, CDA, D66 en ChristenUnie alweer een tijdlang met elkaar aan tafel zitten, zijn er ook eensgezinde momenten tussen D66 en de ChristenUnie. Zoals die keer dat D66 en VVD lijnrecht tegenover elkaar staan over de hypotheekrenteaftrek: D66 wil dat die versneld omlaag gaat, de VVD wil dat niet en Rutte valt een paar keer hard uit.  De ChristenUnie steunt D66. Carola Schouten laat op een avond aan Rutte weten: doe iets om D66 erbij te houden. „Stel je voor”, zegt Segers in die tijd tegen zijn formatieteam, „dat D66 en wij er nu samen uitstappen. Dan komen we naar buiten en zeggen: ‘We hebben elkaar diep in de ogen gekeken en het was pure liefde. We keken in de staalblauwe ogen van Rutte en zagen alleen maar leegte.’”  In het voorjaar is zo’n grap nog ondenkbaar. De afwijzing door Pechtold is bij de ChristenUnie hard aangekomen. Als de formatie met GroenLinks op maandag 12 juni opnieuw mislukt en in Den Haag iedereen weer naar de ChristenUnie kijkt, hebben Segers en zijn mensen weinig zin om maar weer gewoon klaar te staan.  Op woensdag 14 juni komen ze bij elkaar om na te gaan hoe ze er onderuit kunnen komen. Het is een ongemakkelijke bijeenkomst, ze weten allemaal dat het niet bij hen past om een mislukkingsstrategie te bedenken. Hun natuurlijke houding is: meedoen, als ze denken dat Nederland er beter van wordt.  Nu gaat het ineens om henzelf. Steven Datema en Gert-Jan Segers hebben een notitie voorbereid. Is er iets veranderd bij D66 sinds de vorige mislukking? Ze denken dat het „geen heilzame weg” is om nu te gaan onderhandelen. Zien ze zichzelf op het bordes staan met D66?  Maar halverwege de bijeenkomst verandert de stemming. Wat doen ze als Pechtold een kniebuiging maakt? Ze bedenken voorwaarden: D66 moet duidelijk maken dat de ChristenUnie welkom is en de ChristenUnie zal eisen dat medische ethiek als eerste wordt besproken: de voltooid-levenwet, embryokweek, de abortuspil bij de huisarts. Als het dan mislukt, zijn ze snel klaar.  Een kniebuiging van Pechtold komt er niet. Er verandert wel iets: hij noemt samenwerking met de ChristenUnie niet meer onwenselijk. De ChristenUnie doet mee. Segers blijft wel op zijn hoede. Pechtold nodigt hem uit voor een goedmaak-etentje en als hij met Carola Schouten aankomt bij het restaurant staan er camera’s klaar. In de ChristenUnie-gang zeggen ze daarna: „We mochten optreden in de Grote Pechtoldshow.”  Ze vertellen later ook wat er gebeurde toen Segers aan VVD, CDA en D66 had voorgesteld om een andere informateur aan te wijzen dan Tjeenk Willink. Hij wilde dat duidelijk was dat de formatie nu een nieuwe fase in ging. Dezelfde dag nog is het nieuws: de ChristenUnie wil Tjeenk Willink niet. Dat het Gerrit Zalm wordt, raakt al bekend voor Segers heeft laten weten dat Zalm voor hem oké is.  Schouten schrijft op 26 juni in haar dagboek: „Als dit de sfeer is waarin het gaat, wordt het zwaar. Afgelopen weekend slecht geslapen.”  Segers heeft Schouten gevraagd om samen met hem de onderhandelingen te doen. Zij is, weet hij, wantrouwender dan hij. Ze doorziet snel politieke spelletjes en strategieën. Segers is er beter in om de sfeer en de omgang goed te houden. In de drieënhalve maand dat ze onderhandelen, staat hij vaak met Pechtold in het rookhok, al is hij geen echte roker. Het is al zeker, zegt Carola Schouten van tevoren, wie aan tafel de good cop wordt en wie de bad cop.  De eerste weken zijn moeizaam. Het gaat lang over bedrijven die de VVD naar Nederland wil halen. Schouten gelooft ook niet meer dat het zal lukken een versoepeling van de bonuswet tegen te houden.  En hoe de ChristenUnie ook aandringt, over medische ethiek gaat het pas na twee weken, als voor de onderhandelaars al bijna het zomerreces begint.  Eén dag voor die vakantie, op dinsdag 18 juli rond zes uur, hangt in de ChristenUnie-gang de geur van pizza’s. Een medewerker haalt borden en bestek.  In het Johan de Witthuis, waar in de zomer de gesprekken zijn, denken de onderhandelaars van VVD, CDA en D66 dat de formatie deze avond mislukt. Segers en Schouten zijn boos opgestaan van tafel: „We gaan terug naar de fractie.”  Rutte, Buma en Pechtold horen dat de ChristenUnie-voorzitter onderweg is uit Friesland en ze bedenken wat ze later die avond tegen journalisten gaan zeggen.  Bij de pizza vertellen Segers en Schouten aan hun formatieteam wat het voorstel was van informateur Zalm: bij medisch-ethische thema’s zou steeds een lijstje worden afgevinkt. Een voorstel of verruiming van een wet moest de wetenschap verder brengen, de gezondheidsraad zou om advies worden gevraagd, er moest debat over komen en ook een bezinningsperiode. Daarna kon er over zo’n voorstel in de Tweede Kamer worden gestemd.  „Het is drie tegen een”, zegt Segers. De ChristenUnie staat alleen.  Het idee is nu: ze maken een tegenvoorstel waarin staat dat alle vier de partijen het eens moeten zijn over nieuwe wetten. Als de anderen dat niet accepteren, zijn ze weg. Zalm is geïrriteerd als hij ziet waar ze mee terugkomen. De ChristenUnie denkt een veto te kunnen krijgen?  Aan tafel begint Segers: over medische ethiek en hoe die raakt aan het bestaan van de ChristenUnie. „Als ik in Oldebroek in een zaaltje sta”, zegt hij, „zal ik veel compromissen kunnen uitleggen. Maar dat kan ik niet meer als ik bij de beschermwaardigheid van het leven vier jaar lang aan alle kanten wordt ingehaald door wisselende meerderheden in de Tweede Kamer.”  Het is even stil. Dan zegt Rutte: „Ik wil ook niet dat jullie die pijn lijden. Ik wil ook dat jullie het in Oldebroek kunnen uitleggen.” Waar het nu om gaat, zegt Zijlstra, is of de vier partijen elkaar vertrouwen. Pechtold spreekt eerst Schouten aan: met haar heeft hij toch goed samengewerkt in de tijd dat ze onder Rutte II in de oppositie zaten? Hij kijkt naar Segers: zij hebben nu toch ook al veel meegemaakt? Pechtold vindt: dit mag niet misgaan.  Heel veel later zegt Segers: „Daarna is er echt iets veranderd. We hebben aan het eind nog met zijn allen teruggekeken en toen begon Rutte er ook over: hoe belangrijk die avond was.” Voor het eerst lijken de onderhandelaars elkaar te begrijpen.  Op die avond zelf zegt Segers tegen zijn formatieteam: „We waren opeens op een heel ander niveau met elkaar aan het praten. Het was magic.”  „Nu overdrijf je”, zegt Carola Schouten.  De anderen uit het formatieteam vinden het moeilijk te begrijpen: woede en vertrouwen op één avond? „Jullie gaan nogal over bergen en dalen”, zegt Joël Voordewind. „Heel mooi wat jullie meemaken”, vindt partijvoorzitter Adema: „Maar een dun regeerakkoord? Wat zeggen we dan tegen de achterban?”  Segers en Schouten hebben er nog geen antwoord op. „Misschien zijn we zo naïef als we groot zijn”, zegt Carola Schouten. „Maar alles tot op de komma vastleggen kan ook niet.”  Steven Datema vraagt wat de onderhandelaars gaan doen ná het gesprek met D66. „Een barbecue”, zegt Segers, die alweer een beetje spijt lijkt te hebben van zijn magic-uitspraak. „En een groepshug en dansjes rond de boom.”  De volgende dag is de stemming bij de ChristenUnie weer normaal – nuchter. In het huis van een D66-medewerker hebben Segers en Schouten met de D66-onderhandelaars gepraat. De twee partijen hadden nog eens aan elkaar uitgelegd wat ze precies vinden en waarom. Maar het had nog lang niet alles opgelost.  Segers zegt: „We gaan nu wel ontspannener met elkaar om. Maar met D66 alléén komen we er niet uit.” Schouten: „We hebben de anderen nodig. Rutte moet iets gaan doen.”  Dat doet Rutte. Maar op een heel andere manier dan Schouten kan bedenken.  Op dinsdagavond 15 augustus zit Rutte op de bank in de woonkamer van Steven Datema. Opgestroopte mouwen, de bovenste knoopjes van zijn overhemd staan open. Rutte drinkt thee. Gert-Jan Segers zit naast hem. Aan Rutte’s andere kant, op een leren stoeltje, zit Joël Voordewind. In de anderhalf uur dat Rutte er is, praat vooral Voordewind. De andere Tweede Kamerleden, Eppo Bruins en Carla Dik, doen soms mee aan het gesprek. Carola Schouten is er ook, maar zwijgt.  Wat eraan vooraf gaat: meteen na de vakantie lijken de gesprekken over medische ethiek goed uit te pakken voor de ChristenUnie. Er wordt afgesproken dat het kabinet niet met een voltooid-levenwet komt, er worden geen embryo’s gekweekt voor onderzoek, al komen er wel meer mogelijkheden om embryo’s te selecteren bij een grote kans op erfelijke aandoeningen.  Op vrijdagochtend 11 augustus zijn de conceptteksten over medische ethiek klaar. Partijvoorzitter Adema zit op een camping in Noord-Frankrijk en krijgt ze per e-mail. Hij weet niet wat hij leest. Er staat dat de embryowet wordt verruimd en hoe belangrijk embryo-onderzoek is voor de wetenschap. D66 kan gewoon met een wetsvoorstel komen over voltooid leven, de euthanasiewet kan voor mensen met dementie of psychische problemen ruimer worden geïnterpreteerd.  De rest van het formatieteam leest het bij de lunch. Daar zijn ook zorgen, er worden suggesties gedaan voor wijzigingen. Durven ze het aan zo? Als Segers en Schouten aan het eind van de middag terugkomen, gaat iedereen ervan uit dat het lukt met die veranderingen, het wantrouwen is weg. „Er is toen een pleister geplakt”, zegt Segers later. „Maar die werd er een paar dagen daarna keihard afgetrokken.”  Dat is op dinsdag 15 augustus. Het AD komt met teksten uit de kabinetsformatie. Een uitruil, volgens de krant: het kabinet komt niet met een voltooid-levenwet, de embryowet wordt verruimd.  Segers’ woede over dat lek krijgt ’s ochtends veel media-aandacht. Hoe zijn formatieteam eraan toe is, weten dan alleen Carola Schouten en hijzelf. Voorzitter Piet Adema is teruggekomen van vakantie. Van hem hoeft het niet meer: wie aan tafel kun je nog vertrouwen? Zo’n kabinet, denkt hij, wordt een ongelukkig huwelijk. Ook de andere Kamerleden, de senatoren en medewerkers twijfelen weer.  In de tuin van het Johan de Witthuis praten Segers en Schouten er die middag over met Zalm en Rutte. Zalm zegt: „Zou het helpen als ik langskom?” Nee, zegt Rutte. „Laat mij het maar doen.”  Gert-Jan Segers stelt het voor in de groepsapp, de reactie is koel. Als Segers en Schouten hen ervan kunnen overtuigen dat het nodig is, mag Rutte komen. „Ze vertrouwen ons niet meer”, zegt Carola Schouten tegen Segers.  Veel later zeggen de andere drie Kamerleden dat het geen wantrouwen was, maar onbegrip. Het was toch niet aan hen om met Rutte te onderhandelen? En haalde dit bij de andere partijen niet de geloofwaardigheid van Segers en Schouten onderuit? Achteraf zeggen ze alledrie ook: het was toch een goed idee.  Er worden pasta’s besteld. Het formatieteam zit weer in het huis van Datema en daar loopt het hoog op. Segers gebruikt grote woorden: „Ik geloof dat we in de politiek zitten om werk te maken van onze idealen. Ik durf hiermee door te gaan. Maar als ik jullie niet mee krijg, als ik alleen sta, weet ik niet of ik nog wel de juiste man op de juiste plek ben.”  Voor iedereen in de woonkamer is het duidelijk: als hij stopt met onderhandelen, zijn ze hem kwijt als fractievoorzitter. Carola Schouten zegt: als het zover komt, ben ik ook weg.  Maar zover komt het niet. Rutte krijgt aan het begin van de avond een sms, hij kan komen.  Piet Adema wil er niet bij zijn, hij gaat terug naar Frankrijk. En als er niets verandert aan de teksten over medische ethiek, zegt hij, zal hij die tegenover de leden niet kunnen verdedigen.  Het valt de anderen op hoe vriendschappelijk Rutte en Segers met elkaar omgaan, naast elkaar op de bank. Segers begint met: „Zeg het maar, Joël.” Als het tussen Voordewind en Rutte moeilijk wordt, zegt Segers: „Jongens, toch.” Maar Rutte slaat Voordewind op zijn knie. „Joël en ik kennen elkaar al zo lang.”  De ChristenUnie-Kamerleden leggen uit wat hun problemen zijn met de tekst, Rutte probeert hen duidelijk te maken dat ook D66 en de VVD pijn lijden door wat er staat. Bij het weggaan zegt Rutte tegen Voordewind: „Ik reken op jullie steun, Joël.” „En ik reken op jou”, zegt Voordewind. Rutte balt zijn vuist. „Ik ga mijn best doen.”  Als Rutte weg is, komt Adema toch weer terug naar Den Haag. Bij een biertje praat hij nog door met Roel Kuiper, fractievoorzitter in de Eerste Kamer die ook naar het huis van Datema is gekomen.  Piet Adema blijft nog een paar dagen kritisch, Segers heeft hem vaak aan de telefoon en Adema laat zich overtuigen. Twee maanden later zal hij het regeerakkoord trots voorleggen aan de leden en Segers en Schouten voluit prijzen om wat ze hebben bereikt. Ook de Kamerleden Carla Dik en Eppo Bruins zijn blij met wat er is bereikt. Voor Joël Voordewind ligt het ingewikkelder, hij steunt het regeerakkoord uiteindelijk wel. „Er is veel wel gelukt.” Zijn eigen verdiensten: 1,8 miljard voor ontwikkelingssamenwerking, een bed-bad-brood-regeling en begeleiding voor uitgeprocedeerde asielzoekers.  Rutte slaat Voordewind op zijn knie. “Joël en ik kennen elkaar al zo lang.”  In de tekst van het regeerakkoord staat niet meer dat de embryowet wordt verruimd, de zinnen over de bijzondere mogelijkheden van embryo-onderzoek zijn zakelijker geworden. Er staat nog wel dat de euthanasiewet ruimer geïnterpreteerd kan worden, maar ook dat dat ‘extra behoedzaamheid’ vereist.  Aan het eind van die crisisweek in augustus krijgt D66 het moeilijk door nieuwe onthullingen van het AD: de mogelijkheid dat kinderen juridisch gezien meer dan twee ouders hebben, zoals de partij graag geregeld wil hebben, zou op de lange baan worden geschoven. Uit de D66-achterban komen boze reacties. Aan de onderhandelingstafel hebben de berichten nu een verbroederend effect. Op vrijdagmiddag vertellen de onderhandelaars elkaar hoe zwaar ze het hebben en hoe beroerd ze slapen. Zelfs VVD’er Zijlstra had een keer een slechte nacht. Rutte, die nergens last van heeft, vertelt dat hij komende nacht niet slaapt omdat hij op patrouille gaat met de Rotterdamse politie.  In de weken erna gaat het vooral moeizaam tussen de VVD en de andere partijen: over de hypotheekrenteaftrek en de inkomensverdeling. Dat de dividendbelasting wordt afgeschaft, valt de ChristenUnie zwaar. Daar heet die maatregel „ontwikkelingssamenwerking voor Amerikaanse en Britse aandeelhouders”.  Het lukt wel om de bonusregels zo streng te houden als ze zijn. Als eind september de burgemeesters van de vier grote steden zijn langsgeweest, is aan de onderhandelingstafel het idee: de steden willen graag bedrijven binnenhalen door een versoepeling van de regels, maar alleen als wíj dat beslissen en de kritiek over ons heen krijgen. Schouten stelt voor om de versoepeling te regelen in de akkoorden die een nieuw kabinet sluit met de grote steden – dan is het hun keus. Rutte vindt het briljant. De volgende dag blijkt dat niemand het nog echt belangrijk vindt. De regels veranderen niet.  Een ander succes is dan al binnen: het eigen risico in de zorg. De hele zomer is aan de onderhandelingstafel het idee dat het hoe dan ook zal stijgen. Al bij de formatiepogingen met GroenLinks hebben topambtenaren van Volksgezondheid uitgelegd dat de plannen uit de verkiezingsprogramma’s om het eigen risico te verlagen, in strijd zijn met de Europese regels tegen staatssteun. De VVD en D66 vinden het wel goed zo, het CDA en de ChristenUnie denken dat er niks aan te doen is.  Begin september, als de tekst over de zorg af is, zegt ChristenUnie-medewerker Pieter Grinwis in het formatieteam: „Het eigen risico kan wél omlaag.”  Hij legt uit wat hij heeft bedacht: als je die verlaging betaalt uit de zorgpremies en niet uit geld dat je overhoudt op de begroting, leiden de staatssteunregels niet tot problemen. De vier partijen hadden al plannen bedacht om de premies niet al te veel te lagen stijgen. Het wordt nu toch een iets hogere stijging.  In de Stadhouderskamer is het CDA er meteen vóór. Een paar weken later beslissen de vier partijen zelfs om het eigen risico al volgend jaar op 385 euro te houden – en ook de hele kabinetsperiode. Het zou anders zijn gestegen tot 460 euro in 2021.  Lang niet alles lukt. Maar verreweg het zwaarste verlies is het kinderpardon dat niet ruimer wordt. Segers en Voordewind hebben samen maanden over migratie onderhandeld met de andere partijen. Begin oktober lijkt er bij het kinderpardon alleen nog een kleine verruiming mogelijk, maar dan wordt na een half jaar de regeling afgeschaft. In een overleg met zijn formatieteam zegt Segers: „Moeten we dit willen?”  Joël Voordewind heeft een roodaangelopen gezicht en zegt dat de ChristenUnie zich „met een kluitje in het riet” heeft laten sturen. „Ik krijg steeds meer het gevoel: dit ga ik niet meemaken.”  Segers kijkt hem lang aan. „Dan ga ik nu naar de Stadhouderskamer om te zeggen dat ik die 76 zetels niet kan leveren?”  Voordewind ademt zwaar. Hij zegt: „Ik voel al onze migratiepunten wegzakken. Er komt ook nog een onderzoek naar het vluchtelingenverdrag.”  Carola Schouten: „Dat verdrag blijft gewoon en dat komt door jou.”  Segers trommelt met zijn vingers op zijn stoel. „All right”, zegt hij. „Ik ga er vanmiddag weer over praten met D66. En verder is het heel gezellig bij de verdeling van de kabinetsposten. Zalm heeft het een free fight genoemd, dus ga maar na hoe gezellig.”  Hij staat op en zucht. „Maar daar worden we grote jongens van.”  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",politics
"In 2016 pakte Sanne Wevers op de evenwichtsbalk een magnifieke gouden medaille. Dat vond Erben Wennemars mooi, maar het allermooiste vond hij zijn gesprek met haar, de volgende dag. Toen stonden ze te wachten op de potentieel gouden oefening van Epke Zonderland aan de rekstok. Deze zomer deelt...",entertainment
"SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Volgens de Engelse krant The Sun zouden zijn ongeruste collega's de luchtvaartmaatschappij hebben gealarmeerd, waarna de politie erbij werd gehaald. Nog voor de Boeing 777 van Gatwick Airport kon vertrekken voor de 11 uur durende vlucht, werd de 49-jarige piloot tot ontzetting van de passagiers geboeid afgevoerd.  De piloot is opgepakt op verdenking van het uitvoeren van een luchtvaarttaak, terwijl hij onder invloed van alcohol was.Het incident had afgelopen donderdag plaats en vrijdagavond zat de man nog steeds in de cel.  De vlucht vertrok uiteindelijk pas uren later toen een vervangend bemanningslid arriveerde. British Airways verontschuldigde zich voor de vertraging en zei in een verklaring dat het de zaak 'uiterst serieus neemt en de politie assisteert bij het onderzoek'.",business
"Als we hetzelfde spel op de mat kunnen leggen als tegen Vitesse en de eerste helft in Zwolle, gaan we het PSV moeilijk maken. Maar uiteindelijk beslist PSV het in de laatste 20 minuten. 3-1 is mijn voorspelling. Ben wel benieuwd naar de duels tussen Gustafson en Hendrix!  Ik typte net goed van Paal ondertussen heeft hij al weer 2x goed uitverdedigd. PSV veel in 16 roda. Locadia kans maar schiet tegen man van roda. Brenet goede verdedigende ingreep en aanvallend sterke rush met bal  Zou dan helemaal niet slecht zijn om hem voor 10 miljoen te verkopen en dar geld te investeren in een oudere doelman, spits (zeker als De Jong nog vertrekt) en een linksbenige verdediger. Anyway, Thanks voor de info!  Molenaar wil aanvallend voetballen. Maar Roda krijgt op de helft van PSV veel druk. Maar achterin zijn we nog niet sterk genoeg om de tegenstoten van PSV te kunnen opvangen. Je kan ook zoals willem 2 met 5 verdedigers spelen, niet naar voren willen en er 5 om je oren krijgen.  Gaat lekker. Hopelijk gaan we in de tweede helft zo door en prikken we er 3 bij. Hoop dat Locadía er nog 1 maakt is goed voor zijn zelfvertrouwen. Bergwijn gun ik ook nog een goal of een assist speelt weer erg dreigend en heeft een heerlijke acceleratie.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De roep van Amerikaanse scholieren om strengere wapenwetten in de VS wordt steeds luider. De overlevenden van de schietpartij in Parkland, de dodelijkste highschoolshooting in de Amerikaanse geschiedenis, roepen op tot een 'mars voor ons leven' in Washington op 24 maart.  Al diverse andere groeperingen die zich inzetten tegen de overdadige wapenhandel, zoals Moms Demand Action, hebben zich al bij de oproep aangesloten.  Daarnaast roepen de scholieren van Parkland andere Amerikaanse scholieren op om op 20 april, de dag waarop in 1999 de eerste grote highschoolshooting in Columbine plaatsvond, weg te lopen uit scholen om hun woede over het uitblijven van strengere wapenwetten in de VS kenbaar te maken.  Dit initiatief wordt onder meer gesteund door scholieren in Sandy Hook, een basisschool waar in 2012 meer dan twintig slachtoffers vielen tijdens een schietpartij.  Een flink aantal Hollywoodsterren heeft zich achter het scholierenprotest geschaard.  Zo heeft Justin Bieber op Twitter laten weten dat hij contact heeft gehad met één van de initiatiefnemers. Ook Julianne Moore en acteur Josh Gad, die eerder bekendmaakte dat één van de jonge slachtoffers de zoon van een vriend van hem was, spraken hun steun uit.  Onder meer Sofia Vergara, Sharon Stone, Don Cheadle, Laura Dern en Rosie O'Donnell deelden via social media de oproep van de organisatoren van de 'March For Our Lives'.  De oproepen tot actie kwamen voort uit een herdenkingsbijeenkomst die zaterdag in Parkland werd gehouden door nabestaanden en overlevenden.  De 17-jarige scholier Emma Gonzalez hield een emotionele toespraak waarin zij het Amerikaanse Congres, de Amerikaanse wapenhandel en president Donald Trump ter verantwoording riep voor het niet nemen van hun verantwoordelijkheid over dit onderwerp. Zij noemde expliciet de 30 miljoen dollar die de NRA aan Trump heeft geschonken voor zijn campagne.  De toespraak werd zaterdag en zondag veelvuldig gedeeld op sociale media. Ook werden talloze lijsten gepubliceerd van Amerikaanse politici die al jaren financiële steun krijgen van de NRA, de National Rifle Association. De belangengroep weet dankzij slimme lobby al jaren nieuwe wetten om de wapenhandel in de VS in te perken tegen te houden.  De roep om een nationale aanpak van het probleem lijkt echter luider te worden nadat het aantal dodelijke schietpartijen is toegenomen de afgelopen jaren. De dodelijkste schietpartij in de recente Amerikaanse geschiedenis vond begin oktober plaats in Las Vegas. Hier vielen 58 doden en honderden gewonden tijdens een countryconcert.  Een meerderheid van de Amerikanen is voor een beperking van de wapenhandel in de VS. Maar het door de Republikeinen gedomineerde Congres anticipeert hier niet op. Een maatregel van Barack Obama die de aanschaf van wapens door psychisch instabiele mensen bemoeilijkte, werd zelfs weer grotendeels teruggedraaid.  De daders van vrijwel alle grote recente schietpartijen in de VS gebruikten een AR-15, een semi-automatisch wapen dat in hoog tempo kogels afvuurt. Het is in de VS niet moeilijk om aan zo’n wapen te komen. Het lukte ook de 19-jarige Nikolas Cruz, een oud-leerling die van school was gestuurd, die zeventien scholieren in Parkland doodde.  De FBI liet eerder deze week weten al twee tips over het verdachte gedrag van Cruz te hebben gehad maar hier niet naar te hebben gehandeld. De Amerikaanse president Donald Trump verweet de FBI zondagochtend in een reeks tweets dat de federale dienst de schietpartij niet had voorkomen omdat de FBI te druk zou zijn met het onderzoek naar de inmenging van de Russen in de Amerikaanse presidentsverkiezingen.  Speciaal aanklager Robert Mueller maakte vrijdag bekend dertien Russen en drie Russische bedrijven aan te klagen omdat zij door middel van een informatiecampagne de Amerikaanse verkiezingen in het voordeel van president Donald Trump zouden hebben willen beïnvloeden. Zijn aanklachten bevestigen nogmaals de signalen van achttien Amerikaanse geheime diensten die de afgelopen jaren over de beïnvloeding aan de bel trokken.  Eerder riep Trump dat elke suggestie dat de Russen dit zouden hebben gedaan een 'hoax' was. Hij stelde wel meerdere malen de Russische president Vladimir Poetin te geloven, die stellig ontkent de Amerikaanse verkiezingen te hebben willen manipuleren.  Trump onderbouwde zijn claim dat er een verband zou zijn tussen de schietpartij in Parkland en het Ruslandonderzoek overigens niet met bewijzen. Eerder deze week gaf Trump de school de schuld van de schietpartij; leerlingen en buren van Cruz zouden eerder hebben moeten aangeven dat hij een probleemgeval was.  De president heeft sinds de schietpartij in Parkland alle kritische vragen van journalisten over de wapenwetgeving in de VS genegeerd.",entertainment
"Komend weekend gaat de wintertijd weer in, steeds meer mensen willen dit fenomeen afschaffen. Wat vind jij?  Behouden! Het hoort bij onze identiteit.  16%  Afschaffen, het is een hoop gedoe en mensen ondervinden er hinder van.  64%  Het maakt mij niet uit, ik leef mijn leven in mijn eigen ritme.  21%  Aantal keer gestemd: 1456 keer  Als het aan het Nederlands Frituurcentrum in Veldhoven ligt, wordt het afhalen van friet binnenkort toegevoegd aan de lijst van Nederlands immaterieel erfgoed. 'Het is het mooiste culinaire gebruik van ons land'"" vinden ze. Wat vind jij?  Goed idee, friet halen hoort bij onze identiteit.  24%  Wat een onzin, zo kunnen we alles wel heilig gaan maken. Tijd om weer normaal te gaan doen in dit land.",other
"Keuringsdienst van WaardeIn dit programma staat centraal wat fabrikanten ons als consumenten vertellen. Klopt het wat ze claimen en wat ze ons in reclames verkopen? Verslaggevers Teun van de Keuken, Sofie van den Enk, Daan Nieber, Ersin Kiris, Marijn Frank en Maarten Remmers nemen de telefoon ter hand en bellen er actief op los. Ze stellen simpele vragen en krijgen de meest verbazingwekkende antwoorden op food, non-food en nieuwsgerelateerde kwesties. Prikkelend, onderzoekend en vasthoudend. Keuringsdienst van Waarde: simpele vragen,verbazingwekkende antwoorden.nl  Een kijker heeft een vraag voor de Keuringsdienst. Amstel heeft nieuw pils op de markt gebracht; ongefilterd, rechtstreeks uit het vat, bier zoals voorheen alleen de brouwer het kon proeven.Meer Een kijker heeft een vraag voor de Keuringsdienst. Amstel heeft nieuw pils op de markt gebracht; ongefilterd, rechtstreeks uit het vat, bier zoals voorheen alleen de brouwer het kon proeven. Maar de kijker brouwt ook en zijn ongefilterde bier ziet er heel anders uit. Hoe kan dat? Daan gaat bier drinken in een café waar verschillende soorten bier wordt geschonken, ook ongefilterd. Maar dat bier komt van verschillende kleine Duitse brouwerijen, waar het bier traditioneel niet gefilterd wordt. Dat bier heeft een kortere houdbaarheid vanwege de reststoffen die achterblijven. Het valt op dat het ongefilterde pils van Brand en Amstel wel langer houdbaar is. Maarten gaat op bezoek bij Schwester Doris Engelhard in het Duitse Mallersdorf. Ook zij maakt ongefilterd natuurtroebel bier. Ze vult het uit het vat, rechtstreeks af op de fles. Dat vindt zij belangrijk, je kunt zo onder andere het gist blijven proeven. Ook zij begrijpt niet hoe het ongefilterd pils van Brand en Amstel langer houdbaar kan zijn. Bij Brand mogen we in de brouwerij kijken. De brouwer laat zien dat het ongefilterde pils inderdaad rechtstreeks uit de fles wordt afgevuld, alhoewel er voor de smaak nog wat koolzuur aan wordt toegevoegd. Maar hoe kan het dan zo lang houdbaar zijn?Minder  Een kijker heeft een vraag voor de Keuringsdienst. Amstel heeft nieuw pils op de markt gebracht; ongefilterd, rechtstreeks uit het vat, bier zoals voorheen alleen de brouwer het kon proeven.Meer Een kijker heeft een vraag voor de Keuringsdienst. Amstel heeft nieuw pils op de markt gebracht; ongefilterd, rechtstreeks uit het vat, bier zoals voorheen alleen de brouwer het kon proeven. Maar de kijker brouwt ook en zijn ongefilterde bier ziet er heel anders uit. Hoe kan dat? Daan gaat bier drinken in een café waar verschillende soorten bier wordt geschonken, ook ongefilterd. Maar dat bier komt van verschillende kleine Duitse brouwerijen, waar het bier traditioneel niet gefilterd wordt. Dat bier heeft een kortere houdbaarheid vanwege de reststoffen die achterblijven. Het valt op dat het ongefilterde pils van Brand en Amstel wel langer houdbaar is. Maarten gaat op bezoek bij Schwester Doris Engelhard in het Duitse Mallersdorf. Ook zij maakt ongefilterd natuurtroebel bier. Ze vult het uit het vat, rechtstreeks af op de fles. Dat vindt zij belangrijk, je kunt zo onder andere het gist blijven proeven. Ook zij begrijpt niet hoe het ongefilterd pils van Brand en Amstel langer houdbaar kan zijn. Bij Brand mogen we in de brouwerij kijken. De brouwer laat zien dat het ongefilterde pils inderdaad rechtstreeks uit de fles wordt afgevuld, alhoewel er voor de smaak nog wat koolzuur aan wordt toegevoegd. Maar hoe kan het dan zo lang houdbaar zijn?Minder",business
"in 'Welcome to the World' vergelijkt Brian Hill de impact van plaats, tijd en omstandigheden waarin een kind wordt geboren in drie verschillende landen: Sierra Leone, Cambodja en de Verenigde Staten. Hoe bepalend zijn deze omstandigheden voor de levensloop van een kind?  Van de 1000 baby's sterven er 42 in hun eerste levensjaar. In 2010 stierven er 287.000 vrouwen tijdens de zwangerschap, baring of na de geboorte van hun kind. Hiervan is 99 procent afkomstig uit Derde Wereldlanden. Jaarlijks baren 16 miljoen pubermeisjes over de hele wereld een kind.  In Cambodja helpt de twaalfjarige Pisey zijn zwangere moeder Neang. Zij is met hiv besmet door haar man, van wie zij inmiddels is gescheiden. Pisey zorgt ook voor zijn zusje van vijf. Om geld te verdienen verzamelt hij op straat blikjes en plastic. Neang wil dat haar kinderen onderwijs krijgen. Zelf heeft ze dat nooit gehad.  In Siërra Leone verwacht Hawa haar eerste kind. Sierra Leone heeft een overvloed aan diamanten en andere natuurlijke grondstoffen, maar desondanks ligt de gemiddelde levensverwachting hier op 48 jaar. Sierra Leone is met achttien andere Afrikaanse landen een van de twintig slechtste plekken ter wereld om geboren te worden. Meer toegang tot medische zorg hoeft niet duur te zijn volgens Claire Fotheringham, werkzaam als arts in Sierra Leone. Pasgeborenen hebben hier een even grote kans om te overleven als Europese baby's in 1760.  In San Francisco is zwangere Star een van de 500 moeders die van het prenatale programma voor daklozen gebruik maakt. 'Ik heb geen medelijden nodig', zegt Star, 'ik zoek alleen een beetje steun'.",entertainment
"Coen Teulings  pagina 18 - 19  Welaan, Juncker heeft gesproken. En wat zegt Nederland? Nederland zwijgt. We maken Junckers rede liefst zo onbelangrijk mogelijk. In het Nederlandse debat over Europa zijn drie posities te herkennen. De eerste heeft maximale sympathie voor de Britten. We willen ze het liefst terug in de EU en anders willen we er zelf ook uit. Ieder woord van Juncker is er dan een te veel. Deze visie is hopeloos. Een pleidooi voor Bremain staat daar gelijk aan landverraad; terugkeer is op korte termijn uitgesloten.  De Britse economie zit sinds het einde van de ‘Pax Brittannica’ in 1914 in een dalende lijn: het Empire en de Britse industrie zijn verdwenen, in 1976 moest zelfs steun bij het IMF worden aangevraagd. Sinds 1914 heeft het slechts één periode de wind mee gehad: de veertig jaar waarin het lid was van de EU en Londen nog verder kon groeien als financieel centrum. Desondanks komt het verlangen naar ‘Nexit’ in Nederland veel voor, ook bij de ‘financiële elite’.  De tweede positie is populair onder politici: laten we over Europa zoveel mogelijk zwijgen. We gaan er niet over, Merkel en Macron beslissen uiteindelijk toch. Zolang Merkel het goed vindt, zal dat ook wel zo zijn. Aanhangers van deze positie nemen Denemarken graag als voorbeeld: geen lid van de euro, maar de Deense kroon wel nagelvast geklonken aan de euro. Een rentestap van de ECB wordt nog dezelfde minuut door de Denen gevolgd. De Denen mogen dus niet meepraten, maar doen wel mee.  Het is de paradox van het ‘Europese democratisch deficiet’: als je nu maar zorgt dat je niks te zeggen hebt, kun je alle lastige vragen ontwijken en is er dus geen probleem.  Opnieuw geldt: ieder woord van Juncker is voor ‘de zwijgers’ er een te veel; het dwingt ze een visie op Europa te geven. Deze positie is vooral populair bij CDA en VVD, maar ook bij D66. De electorale niche van de Democraten is hun steun voor Europa. Een weloverwogen reactie van Pechtold op de rede van Juncker ligt dus voor de hand. Daar hebben we echter niets van vernomen. Moet het Europa-standpunt van D66 binnenkort in de schatkamer van democratische kroonjuwelen worden bijgezet?  Resteert een derde positie, van mensen die zich realiseren dat Europa veel heeft bereikt, maar dat er steeds nieuwe vragen op ons af komen. Die vragen verdienen vaak een nationaal of regionaal antwoord, maar soms ook een uit Europa: klimaat, onze defensie post-Trump, de vluchtelingencrisis, de bankenunie, ‘Google tax’, om maar een paar onderwerpen te noemen.  Als we niet willen worden vermalen tussen ‘M&M’, dan is Juncker onze vanzelfsprekende bondgenoot. Zijn belang is niet dat van deze of gene (grote) lidstaat. Een compromis tussen alle lidstaten, dat is zíjn belang. Dat we hem als dronkelap diskwalificeerden heeft ons buitenspel gezet. Serieus ingaan op zijn argumenten heeft meer zin.  Zijn voorstel het presidentschap (nu Donald Tusk) en voorzitterschap van de Europese Commissie (nu Juncker) te combineren? Dat lijkt me een slecht plan. Alle-EU landen op termijn lid van de euro? Moeilijk, maar het is een uitstekend idee dat bovendien onverkort in het belang van Nederland is. Zweden en Denemarken (nu geen eurolanden) zijn natuurlijke bondgenoten voor Nederland. Omdat ze nu geen lid van de eurozone zijn, staan ze vaak buitenspel.  Een goed functionerende muntunie vereist een vorm van gemeenschappelijk budgettair beleid. Dat kan alleen met adequate democratische controle en dus een rol voor het Europees Parlement. Maar dan moeten alle lidstaten wel deel zijn van die muntunie. Kortom: Nederland schaadt zijn eigen belang door verstoppertje te spelen.",business
"Ministers van landbouw krijgen doorgaans geen grote necrologieën, maar het huwelijk van zijn dochter maakt alles anders. De kranten in Argentinië pakken uit over de vader van koningin Máxima, naar aanleiding van zijn overlijden dinsdag.  Door:Nienke Toren9 augustus 2017, 11:55  Jorge Zorreguieta wordt daarin vooral neergezet als de vader van. Zo kopt Clarin, de grootste krant van het land: 'Jorge Zorreguieta gestorven, de vader van de Nederlandse koningin Máxima.' De krant publiceerde foto's van koningin Máxima toen zij de kliniek verliet waarin haar vader de laatste dagen van zijn leven was opgenomen. 'Aanvankelijk was zij van plan om op maandag terug te keren naar Europa, maar besloot te blijven (...) in deze gevoelige en stormachtige tijd.'  De krant gaat ook in op de moeizame relatie tussen Zorreguieta en Nederland. Zorreguieta was destijds niet welkom op het huwelijk van Máxima en Willem-Alexander vanwege zijn rol in de regering van dictator Jorge Videla. Onder dat regime verdwenen bijna tienduizend mensen. Clarin: 'Nederland, een land dat veel politieke dissidenten in maart 1976 verwelkomde, zette vraagtekens bij het huwelijk tussen de prins en de dochter van een officier van de militaire dictatuur.'  Jorge Zorreguieta werd gekenmerkt door een grote betrokkenheid bij de ontwikkeling en groei van de rurale bedrijvigheid van het land  Conservatieve krant La Nación  De conservatieve krant La Nación portretteert Jorge Zorreguieta vooral als een agrarisch leider met sterke overtuigingen. Al in de eerste alinea schrijft de Argentijnse krant: 'Jorge Zorreguieta werd gekenmerkt door een grote betrokkenheid bij de ontwikkeling en groei van de rurale bedrijvigheid van het land.' En: 'In opeenvolgende functies bevorderde hij een beleid voor liberalisering van de markt en openstelling van de economie (...) Hij hoopte dat het initiatief en de creativiteit van producenten zou leiden tot het vermenigvuldigen van de middelen in het land.'  Volgens de krant bereikte de agrarische sector tijdens zijn ambtstermijn drie recordoogsten. Zo steeg de uitvoer van granen en oliezaden met tachtig procent. Zorreguieta volgens La Nación pas echt bekend door het huwelijks tussen zijn dochter en toenmalig prins Willem-Alexander.  De 89-jarige Jorge Zorreguieta overleed dinsdag in de kliniek Fundaleu in de Argentijnse hoofdstad Buenos Aires. De vader van Koningin Máxima was al enige tijd ernstig ziek. Hij leed aan een vorm van non-Hodgkin lymfoom.  Premier Mark Rutte gaat niet naar de uitvaart van Jorge Zorreguieta. 'Ik heb hem nooit ontmoet, dus geen persoonlijke relatie'. Ook wilde de premier zich niet uitspreken over de moeizame verhouding van de regering met de omstreden Zorreguieta. 'Vandaag is de dag dat we volgens mij meeleven met koningin Máxima die haar vader is verloren, niet de dag om een assessment te geven van Zorreguieta.'  Hij betuigde woensdag namens het kabinet zijn medeleven aan koningin Máxima en koning Willem-Alexander. 'Vannacht bereikte mij het verdrietige bericht dat de vader van koningin Máxima is overleden. Namens het kabinet heb ik mijn medeleven aan de Koningin en de Koning overgebracht. Ik wens hun en hun dochters en overige leden van de familie alle kracht en sterkte toe in deze moeilijke tijd', reageert de premier.",entertainment
"GastopinieIn deze tijd van de sociale media wordt er vaak wat de wereld ingeslingerd dat aanleiding geeft tot misverstanden. En er zijn figuren die dat met een grote regelmaat doen. Je vraagt je dan af: waar halen ze de tijd vandaan?  Je bent echt niet gek. Je hebt dan wel allerlei psychische klachten maar dat wil nog niet zeggen dat je gek bent. Dat je dat soms denkt, is begrijpelijk want je hebt steeds meer het gevoel de controle over jezelf kwijt te zijn. Het denken loopt niet meer als voorheen, je geheugen hapert, je kunt je moeilijk focussen, je kunt geen beslissingen meer nemen, je hebt zomaar huilbuien, enzovoort. Weet dat deze klachten worden veroorzaakt door inwerking van de stresshormonen op de hersenen. Dus wees gerust: het is lichamelijk, je bent niet gek.  Quote  Het is zeer lucratief om de term burn-out in de titel van een boek of in de titel van een proefschrift op te nemen. Commercieel succes verzekerd  Gijs Schraa  Stress is goed. Sterker nog: je kunt je er zelfs goed bij voelen, vreugde na het klaren van een zware klus (dat noemen we eustress). Ons stress-systeem stelt ons in staat lichamelijke en mentale klussen tot een goed einde te brengen. En dat kan het stress-systeem blijven doen, als je na de klus(sen) voldoende rust neemt. Te veel stress of te langdurig stress zonder ruimte en tijd voor herstel, is fout. Dat noemen we toxische stress. Dat is ‘giftig’ voor je lijf en maakt (echt) dingen kapot. Illustratief is het tragische verhaal van de zalm, die onafgebroken duizenden zeemijlen aflegt richting de paringsgrond in Nova Scotia, Canada, en die na de paring sterft aan uitputting en infectie ten gevolge van zijn overbelaste stress-systeem.  Je hebt klachten, maar geen lichamelijke klachten. Wees dan gerust, je hebt geen burn-out. Misschien wel iets anders. Een te lange inwerking van stressoren (toxische stress) verstoort de balans van de biochemie in je lichaam. Hormonen en zenuwcellen raken van het padje. Vanzelfsprekend leidt dat tot het niet goed functioneren van organen (hart, longen, hersenen, maagdarmstelsel, et cetera) en de lichamelijke (en psychische) klachten zijn daar.  Commercieel en wetenschappelijk. Aanbod van patiënten genoeg. Neemt alleen maar toe. Men strijdt om de gunsten van de patiënt, men strijdt om aanzien in de wetenschap. Het is zeer lucratief om de term burn-out in de titel van een boek of in de titel van een proefschrift op te nemen. Commercieel succes verzekerd, burn-out is hot.  Quote  Omdat geen mens hetzelfde is, ligt het voor de hand hulp op maat te zoeken  Gijs Schraa  Als je uitgeput bent, dan ga je toch niet hardlopen? Kún je dat überhaupt wel? Als je na uitval van werk bij mij op het spreekuur komt en op de vraag ‘Zou jij nu 5 kilometer kunnen hardlopen?’ een bevestigend antwoord geeft, ga ik je geruststellen: je hebt geen burn-out! Juist de reden van de uitgeputheid is gelegen in de door overmaat aan stresshormoon verstoorde brandstofvoorziening van de lichaamscellen. Als je in de media maar roeptoetert dat hardlopen goed is bij burn-out en er zelfs een boek over schrijft en ook nog een stichting opricht, dan geloven mensen dat spijtig genoeg kritiekloos. Zelfs GGZ-instellingen nemen Running Therapie op in hun behandelprogramma’s. De alom bekende slogan Bewegen is goed voor je gezondheid wordt met Running Therapie helemaal foutief getransformeerd naar burn-out. In de preventie ligt er absoluut wél een rol.  Er is geen overtuigend wetenschappelijk bewijs dat Cognitieve gedragstherapie (CGT) of Oplossingsgerichte Therapie (OGT) de burn-out reduceert en je sneller terug naar het werk brengt. In de zogenaamde kritieke fase van burn-out moet men niet aan je hoofd zeuren hoe je het cognitief beter had kunnen doen. In die fase heb je behoefte aan rust en afstand nemen van alle stressoren. Hoe je dat doet, daar kun je misschien wel hulp bij gebruiken, want makkelijk is het niet om dingen los te laten. Later kun je nog wel de hulp inroepen van een psycholoog om te leren hoe je in de toekomst de stressoren de baas kunt. Omdat geen mens hetzelfde is, ligt het voor de hand hulp op maat te zoeken.  Welke werkgever wil nou geen werknemers die gedreven en vol energie zich van hun taken kwijten? Mooi toch? De productiviteit (omzet) stijgt en het verzuim daalt. Als mijn werknemers bevlogen zijn, krijgen zij vast geen burn-out. Mispoes! Bevlogenheid vreet energie. De gedrevenheid maakt grenzen stellen moeilijker. Zie daar de ingrediënten voor een burn-out: bovenmatig energieverbruik en geen stop kunnen zeggen. Er is een professor in Nederland die bevlogenheid als medicijn verkoopt aan werkgevers. Slim of gewiekst?  Een gesprek met de dokter, CGT, OGT, massage, acupunctuur, EMDR, EFT, wandelen, mindfulness, yoga, rust, medicijnen, et cetera, alle kunnen een bijdrage leveren aan de behandeling van burn-out, mits de zenuwimpulsen en -schakelingen in de hersenen op een juiste manier beïnvloed worden. Want daar in die hersenen is het bij burn-out ook misgegaan en daar moet het ook aangepakt worden.  Slapen, een goede nachtrust, werkt het beste om dat brein en lijf van je te laten herstellen. Je stress-systeem kan dan weer werken zoals het moet. Wees blij met je stress-systeem, het koesteren is uiting van respect. Geef het de tijd om tijdens het slapen te recupereren.  Welke hulp je ook zoekt of krijgt, jij bent degene die het allemaal zelf moet doen. Jij helpt jezelf bij het oplossen van jouw klachten en je leert jezelf om een herhaling te voorkomen. De belangrijkste leerschool is het hebben van een burn-out.  * Gijs Schraa is arts en CSR-coach in Tilburg. CSR staat voor: Chronische Stress Reversal. Deze richting van coaching gaat primair uit van burn-out als lichamelijke aandoening.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",business
"Terwijl gastheer Zuid-Korea het Olympische vuur mag ontsteken, gaat de aandacht vooral uit naar Noord-Korea. Kim Yo-jong, de zus van Kim Jong-un, kwam vanochtend aan in Zuid-Korea. De grote vraag is: komt er meer verbroedering?",politics
"Zondag, 17 december 2017 om 10:54  Voor Lieke Martens was 2017 een uitermate succesvol jaar. Ze werd met de Oranje Leeuwinnen afgelopen zomer Europees kampioen in eigen land, terwijl ze zelf gekroond werd tot beste voetbalster van Europa én van de wereld. Martens wordt zelfs geregeld vergeleken met Lionel Messi, maar van die vergelijking vindt ze een beetje ver gaan.  “Het is wel overdreven om vergeleken te worden met Messi. Ik heb wel die dribbel en het scorend vermogen, maar niemand is met hem te vergelijken”, zegt Martens in gesprek met de NOS. Op posters in Barcelona is ze afgebeeld naast de Argentijnse superster. “Dat is iets heel moois. Het is echt een goede stap voor het vrouwenvoetbal dat zo'n grote club het vrouwenvoetbal op de kaart zet.”  “Natuurlijk hebben we onszelf een beetje verrast, maar we hebben het wedstrijd voor wedstrijd bekeken. We werden steeds hechter en het teamgevoel groeide. We voelden ons ook echt onverslaanbaar. Gelukkig is dat zo gebleven”, vervolgt de aanvalster over het gewonnen EK van afgelopen zomer. Ze haalt de uitreiking van de prijs voor Europees voetballer van het jaar ook aan als een mooie herinnering.  “Je gaat ernaartoe, terwijl je weet dat je met Lionel Messi in een privéjet naar Monaco gaat. Dat is alleen maar genieten. En dan win je ook nog die beker en mag je op het podium naast Cristiano Ronaldo staan”, stelt Martens, die benadrukt dat ze er veel voor heeft moeten laten. “Ik was veel op mezelf aangewezen. In Zweden heb ik vier jaar alleen gewoond. Dan weet je dat je af en toe eenzaam bent. Maar ik wilde gewoon slagen. Dit jaar heeft het wel goedgemaakt.”  Voor Lieke Martens was 2017 een uitermate succesvol jaar. Ze werd met de Oranje Leeuwinnen afgelopen zomer Europees kampioen in eigen land, terwijl ze zelf gekroond werd tot beste voetbalster van...Lees verder",entertainment
"De zorgpremies voor 2018 zijn bekend. Wat verandert er zoal? Sandra Mul, expert zorgverzekering bij de Consumentenbond, beantwoordt vijftien prangende vragen.  Door:Rob Nijman14 december 2017, 10:30  Bij enkele verzekeraars blijft de premie gelijk of daalt die zelfs, maar in de meeste gevallen stijgen de premies. De stijging is wel veel lager dan de 82 euro die de overheid op Prinsjesdag voorspelde.  Het eigen risico blijft gelijk, maar de meeste aanvullende verzekeringen worden wel duurder. De kans is dus groot dat u iets duurder uit bent.  Belangrijkste oorzaak is de stijging van de zorgkosten. In 2018 wordt het basispakket iets uitgebreid, medicijnen worden duurder en Nederland vergrijst.",business
"Maandag, 12 februari 2018 om 07:02  PSV en Ajax maakten in de afgelopen speelronde geen fout, maar het veldspel van de nummers één en twee van de Eredivisie kon Willem van Hanegem niet bekoren. De 73-jarige voetbalicoon schrijft in zijn column voor het Algemeen Dagblad dat hij ‘niet warm of koud’ wordt van het spel van de koploper én waarschijnlijk aanstaand kampioen.  “Inmiddels ben ik wel zover dat ik hoop dat die ploeg uit Eindhoven gewoon de landstitel verovert. Met een matig elftal, want er lopen spelers in die helemaal niet geschikt zijn voor de top van de Eredivisie, slepen ze toch keer op keer de punten binnen. En dat doen ze zonder noemenswaardige hulp van de arbitrage. Dat kunnen ze in Amsterdam toch onmogelijk zeggen?”, schrijft de voormalig international in de krant.  “Ik vind Serdar Gözübüyük een heel aardige gozer en vroeger als kind kwam hij weleens bij mij over de vloer, maar de manier waarop hij Ajax aan de winnende treffer hielp, was gekkigheid natuurlijk (…) Het was verdorie helemaal geen strafschop. Dat deed Gözübüyük dus helemaal fout.” Van Hanegem voegt eraan toe dat hij het door Erik ten Hag getrainde Ajax ‘gewoon zwak’ vindt spelen.  Hij ziet vooralsnog geen verbetering ten opzichte van het Ajax met Marcel Keizer. “Natuurlijk, PSV worstelt ook. Maar wat geeft clubs die al een straatlengte achter staan het recht om te zeggen dat het daar helemaal niks is?” De Kromme besluit met te zeggen dat hij om Feyenoord ‘al lang niet meer kan lachen’: “Sven van Beek, Karim el Ahmadi en Tyrell Malacia waren de enigen die enigszins overeind bleven tegen Vitesse. De rest was om te huilen.” Feyenoord verloor die wedstrijd met 3-1 en kreeg twee rode kaarten.  Natuurlijk heeft PSV ook weleens een mazzeltje mee gehad. En doen alsof Ajax heel het seizoen de scheids achter zich heeft is complete onzin (denk aan tal van rode kaarten voor de tegenstander die niet gegeven zijn). Normaliter kan ik De Kromme, i.t.t. Sjaak Swart en Gebr. vd Kerkhof, nog wel redelijk aanhoren, hij is vaak nog wel realistisch. Nu slaat hij de plank toch wel écht volledig mis zeg. Eén discutabel penalty moment en gelijk wordt er door Willem geïnsinueerd dat Ajax een heel jaar hulp van de scheidsrechter heeft, dat is natuurlijk je reinste onzin.  Tuurlijk heeft Ajax niet continue de scheids mee. Maar deze pingel had om 2 reden niet gegeven moeten worden a) hij was erbuiten b) hij raakt hem nauwlijks hij valt over zijn been. 9 van de 10 geeft em nie hoor.  040: maar dat is wel wat Willem insinueert in zijn column, onzin dus. Zoals ik al aangaf hier onder: Gözübüyük floot heel de wedstrijd al erg pietluttig voor elk klein dingetje aan beide kanten, dan kan hij hem dus voor deze (wederom lichte) overtreding geven ja. Verder behoort de lijn bij het 16-metergebied maar het is echt millimeterwerk of het er nou op of net voor is. Hij had ook een vrije trap op de rand 16 kunnen geven, maarja dat is met 4 slomotion herhalingen. Het is discutabel, maar ik kan begrijpen dat hij hem heeft, het was wel een veelbelovende kans onderbreken namelijk.  Maar de overtreding op Luuk de Jong (waarna vervolgens de goal van Sparta viel) werd ook niet bestraft. Luuk de Jong hing in de lucht, en daarna werd tegen hem aan gesprongen. Lijkt een gewoon duel,maar als je in de lucht hangt dan is dit niet toegestaan, dus een overtreding. Maar ook daar laat de scheids doorspelen.  Mijn god zeg. Dit toont maar weer eens aan dat in het voetbal alleen naar de laatste wedstrijd wordt gekeken. PSV zit gewoon alles mee over het hele seizoen, Feyenoord alles tegen en Ajax hobbelt daar tussenin. Met één keer een twijfelachtige penalty heb je blijkbaar ineens geen recht van spreken meer.  Hij bedoelt waarschijnlijk dat PSV enkele keren de punten in extremis gestolen heeft (Twente thuis door eigen goal, Zwolle uit, etc.), dat zijn gelukkige momenten die niets met de arbitrage van doen hebben. Maar het is natuurlijk niet zo dat PSV nooit een mazzeltje mee krijgt. Bij de 1-1 tegen Sparta had je bijvoorbeeld ook een vrije trap tegen kunnen krijgen zoals hier boven wordt gemeld, ook heb ik PSV 2 penalties zien krijgen dit jaar voor overtredingen ruim buiten de 16 (Utrecht en Heracles als ik me niet vergis), dan heb ik het dus niet over millimeterwerk zoals gisteren bij Ajax. Dat is allemaal prima, hoort er allemaal bij en gebeurt elk jaar bij iedereen her en der weleens. Maar kinderachtig van V. Hanegem om net te doen alsof Ajax heel het seizoen de scheids mee heeft omwille van 1 discutabele penalty.  Stellen dat alles meezit over een seizoen, wat Vincfred bedoelt, is volgens mij niet hetzelfde als stellen, dat alle scheidsrechterlijke beslissingen meezitten. Dat is een beetje woorden verdraaien en ze onterecht bij de ander in de mond leggen.  Had PSV in de eerste minuut tegen Ajax geen pingel moeten krijgen? En beukte Veldman Luuk de Jong niet zomaar onderuit in de 16 zonder dat de bal in de buurt was? Dat alleen al in de pot Ajax - PsV. PSV heeft 8 of 9 pingels tegen gehad en net zoveel mee ofzo. En daarbij maakt Psv veel goals in de laatste Minuten maar dat heeft niets met de hulp van de scheids te maken. Die hulp is er namelijk helemaal niet, zoals velen beweren. Het spel van PSV is erg slecht maar het wordt nu overdreven of elke gewonnen pot mazzel is. Excelsior heeft 0x op doel geschoten tegen PSV. En toch lees je dat PSV minder was met 14 doelpogingen ofzo.. Ipv titels dat PsV zich weigert te belonen (zoals bij Ajax gister) krijgt PSV titels als belabberd/geluk etc etc. Nou dat ligt genuanceerder. Nogmaals het spel is ook echt niet best maar je bent ook zelden minder dan de tegenstander. Je mag natuurlij wel meer verwachten van PSV  Je bedoelt die wedstrijd dat PSV weggespeeld werd en totaal geen recht van spreken had? Je bedoelt tevens die actie van De Jong die bewust voor Veltman gaat lopen (je ziet hem van tevoren kijken) om hem op te vangen?  Als jij je PSV bril afzet, dan zet ik mijn Ajax bril af.  Op basis van vertoond spel verdient niemand het kampioenschap. Lijkt nergens op bij geen enkele club. PSV heeft op dit moment het geluk van de kampioen door slechte wedstrijden toch te winnen waar een gelijkspel op zijn plaats was geweest.  LePenseur als jij vind dat PSV in de eerste minuut in de Arena een penalty had moeten krijgen dan vond je die van gisteren ook sowieso niet discutabel neem ik aan? Dat zou wel wat tegenstrijdig zijn namelijk. Ach, zulke dingen blijven altijd welles/nietes discussies tussen supporters. Echter ben ik van mening dat Ajax (voor gisteren) vaker slecht is weggekomen met de scheids dan goed dit jaar. Hoe Van Hanegem er bij komt dat Ajax hem heel het seizoen mee heeft is mij werkelijk een raadsel.  Qua scheidsrechters zit er echt een hoop tegen. Meneer Nijhuis laat Sparta alles en iedereen kapot trappen (dat probleem heeft ajax ook weleens trouwens), er waren al verschillende twijfelachtige penalty's en zo kan ik nog wel even doorgaan. Er zit een hoop mee qua tegenstanders die missen of kansen die er ingaan maar de scheidsrechters helpen nou niet echt.. En over die ""overtreding"" voor de 1-1 afgelopen zaterdag: Nijhuis liet overtredingen van Sparta de hele wedstrijd doorgaan dus dan is het gewoon terecht dat hij dit ook door laat gaan.  Ik snap niet dat mensen vinden dat alles mee zit bij PSV dit seizoen. ik vind juist heel veel tegen zitten. De meeste wedstrijden die PSV met 1 doelpunt heeft gewonnen hadden ze al lang 3/ 4 doelpunten voor moeten staan. Door pech en vooral geen geluk lukte dit niet waardoor het steeds spannend werd op het einde. Echter won PSV steeds weer op eigen kracht binnen 90 min. en wat blessuretijd, dat zijn gewoon geldige wedstrijdminuten. Vaak ook nog met een aantal mindere/ onervaren spelers (vooral de laatste wedstrijden) zoals V. Hanegem terecht opmerkt. Maar goed, iedereen kijkt vooral vanuit een eigen perspectief of waarheid.  Uit de grond van mijn hart moet ik helaas zeggen dat het nu zover gekomen is dat ik de kromme niet meer serieus kan nemen. Elke club uit de top-3 heeft zo'n droeftoeter op leeftijd die niet meer objectief kan kijken. Alle 4 kan ik helaas niet meer serieus nemen (swart, Hanegem en de gebr. van de Kerkhof). Allen fantastische voetballers geweest, waarvoor erg veel respect is. Het is nu echter wel de tijd om er niet meer naar te luisteren. Ik ga hier dan ook inhoudelijk niet op reageren verder, aangezien het enorme onzin is.  Ik vind het ook apart dat deze mannen toch steeds weer een podium krijgen voor hun onzin. Ergens grappig, maar ergens ook wel heel sneu als deze mannen weer aan het woord komen. Gelukkig konden ze beter voetballen dan objectief analyseren  Waarom zou clubman objectief moeten kunnen analyseren? Je weet dat van Hanegem een Feyenoorder is, je weet dat Swart een Ajacied is, je weet dat de gebroerders Kerhof Psv'ers zijn. Laat ze lekker. We moeten deze mannen koesteren in plaats van ze af te zeiken op hun columns.  Jij verwijt Frits de Jong de droeftoeter te zijn, omdat hij de vier, met alle respect, bejaarde clubiconen niet serieus meer kan nemen en ze op basis van een chronisch gebrek aan objectiviteit als droeftoeter ziet.  Jij vindt Frits de Jong zèlf de droeftoeter, omdat hij het niet de moeite waard meer vindt om inhoudelijk op Willems en de drie anderen hun onzin in te gaan. Frits heeft hier een prima onderbouwd en logisch argument.  Jij noemt hèm daarop de droeftoeter, maar gaat vervolgens zèlf totaal de fout in, door inhoudelijk niet eens op zijn betoog in te gaan. Je verklaart zelfs niet eens waarom je wel vindt, dat Van Hanegem in jouw optiek geen onwaarheden verkondigt.  Jij bent de pot die de ketel verwijt, dat hij zwart ziet. Erg sterk is het allemaal niet.  lekker denigrerend Vincfred. een domme vergelijking ook. Het is heel wat anders om te beweren dat de aarde plat is....en dan nog, al zou zo iemand in een dergelijke waarheid leven, is dit dan niet meer serieus te nemen? Want sommigen voelen zich de almachtige god die wel even bepalen hoe het moet zijn. en vervolgens neerkijken op een ander. Jongen de diepte van het leven moet jij wellicht nog ontdekken maar daar zaal ik hier verder niet op ingaan. Ik hou het erbij dat ik je reactie belachelijk en kleinerend vind.  Ondanks dat ik het ook niet altijd eens ben met V. Hanegem heb ik respect voor hem, hij was een groots voetballer en in mijn ogen kwam hij in de buurt van Cruijff (qua inzicht en voetbalkwaliteiten) en werd/ word hij door velen onderschat.  @buitenspelval Dank voor de steun. Ook precies wat ik bedoelde met mijn post. Kan het zelf niet beter omschrijven! Zoals ik ook in mijn post schrijf heb ik enorm veel respect voor allen als voetballer. Wat zij hebben betekend is natuurlijk groots. Daar dan ook niets dan lof voor. Zoals buitenspelval al zegt. Allen laten zien de objectiviteit helemaal uit het oog te hebben verloren. In mijn ogen zouden ze daar dan ook geen platform meer voor moeten krijgen omdat zij als iconen supporters daarin meeslepen. Tijd voor de nieuwe generatie.  Dat Ajax gister geholpen is valt moeilijk te ontkennen, overtreding was er mijns inziens buiten. Daarentegen heeft Ajax de scheidsrechter dit jaar meer dan eens tegen en heeft PSV ook meer dan eens niet mogen klagen betreffende de arbitrage.  Dat de minnen en plussen aan het eind van het seizoen tegen elkaar zijn weg te strepen vind ik gelul. Dat is nog nooit cijfermatig vastgelegd. Maar dat het wel eens mee of tegen zit lijkt mij onweerlegbaar. Nu zat het eens mee. Tegen Utrecht en Twente uit bijv. tegen.  PSV dat niet mag klagen over de arbitrage? Volgensij heeft PSV dit seizoen anders alleen nog maar discutabele penalty's tegen gekregen, en een discutabele rode kaart tegen Heerenveen. Wat dat betreft is PSV dit seizoen niet geholpen door de scheidsrechters want er zijn maar weinig verkeerde beslissingen in hun voordeel geweest.  Uh ja omdat jij stelt dat PSV niet mag klagen wat betreft arbitrage, dus dat weerleg ik door te stellen dat er weinig momenten zijn geweest dat hij meezat maar wel een aantal dat het andersom discutabel was. Weet niet wat daar verkeerd aan is.. Maar goed, welke momenten zat de scheidsrechter mee dan?  Oke, dat mag. Ik snap nog zelfs dat je dat vindt, ben het er alleen niet mee eens. Maar dat is alsnog slechts 1 situatie... Het gaat mij er niet om dat er het hele seizoen nooit in het voordeel van PSV is gefloten, maar stellen dat PSV ""niet mag klagen"" is niet waar.  noem jij dan eens iets op waar psv geluk heeft gehad met de arbitrage , omdat jou team team 7 punten achter staat en met dit spel ook kansloos is voor het kampioenschap hoef je je eigen niet af te gaan reageren op psv  Het is dus ook niet cijfermatig vast te leggen. Ik denk dat je er uiteindelijk niet al te druk om moet gaan maken. Iedere club heeft wel eens wat mee en tegen. Alleen de supporters van de club onthouden vaak alleen de momenten waarop ze benadeeld worden.  Ben het biet vaak met hem eens maar nu zeker wel. PSV voetbalt belabberd maar had de scheidsrechter dit seizoen vaker tegen dan voor. Ajax voetbalt belabberd maar heeft ook bog eens de scheids mee. En mensen die de penalty twijfelachtig vinden? Doe eens je gekleurde bril af joh!!!  Wat een gelul, Ajax heeft de arbitrage een keer mee en daarom moeten die niet kampioen worden? Ik kan zo 2,3 momenten nomene dat wij gigantisch zijn genaaid. Utrecht thuis offside goal tegen, Utrecht uit ten onrechte geen rood voor Utrecht na een aanslag op de enkels etc.  Ajax wordt bevovordeeld ja, maar je kunt niet zeggen dat over de hele wedstrijd de zege onverdiend is, daar waar PSV aantoonbaar een aantal punten haalde dat ze niet verdienden, ik doel dan op AZ thuis, F'noord thuis en PEC uit etc.  1) Dus je bent het met me eens dat het waanzin is als Van Hanegem beweert dat Ajax altijd de arbitrage mee heeft? 2) Ik ben het ook niet met je eens. Je gaat mij niet vertellen dat elke club de arbitrage precies even vaak mee als tegen heeft. De laatste keer dat het uitgebreid is onderzocht was de conclusie dat Ajax iets van 10 punten meer had moeten hebben zonder arbitrale dwalingen.  Ben het niet zo vaak met Willem eens, maar vandaag wel. Vond het zelf ook niet bepaald een strafschop, als hij er al binnen was. Maar goed, dat geluk heb je soms. Feyenoord speelt erg zwak, maar ja, we staan dan ook vierde. Ajax en PSV vind ik ook heel matig qua voetbal, maar die staan wel bovenaan. Het was qua voetbal een erbarmelijk weekend, laten we het daar maar op houden.  Ik zie nu enkele Ajacieden verbaasd reageren en dat kan ik wel begrijpen. Ik heb namelijk diezelfde verbazing als ik lees dat PSV zoveel geluk heeft dit seizoen en altijd wel een mazzeltje heeft in iedere wedstrijd. Beide kanten van het verhaal zijn onzin. Nee Ajax wordt niet structureel geholpen door de scheidsrechter en nee PSV wint niet alleen dankzij mazzel en geluk. Zoals wel vaker is de nuance volledig zoek.  Ik denk ook niet dat er iemand is die zegt dat Psv alleen wint door gelukjes. Maar dat ze een paar keer goed weggekomen zijn is toch niks aan gelogen? Zo had Ajax gister een mazzeltje of het uberhaupt een penalty was en of hij uberhaupt in het strafschopgebied was  Penal of niet. De uiteindelijke kampioen is de gene die t minste punten laat liggen. Simpel zat. Elke kampioen heeft zn mazzeltjes mee. In welke vorm ook. Daarbij heeft elke club die in t seizoen. Gebeurt dat bij de top 3 , wordt t weer uitvergroot.  Precies, je moet jezelf ook niet te druk gaan maken hier om. Iedere club heeft wel eens wat geluk of pech. Nu roept iedereen weer 'lucky Ajax', maar als Ajax een penalty wordt onthouden volgende week hoor je de Ajacieden weer. Zo werkt het bij iedere club, lekker laten gaan.  Gewoon zorgen dat je zonder de arbitrale missers alsnog wint, al is dat soms lastig. Haha.  Het blijft toch een kunst. De club die statistisch bijna elk jaar de meeste punten cadeau krijgt door scheidsrechterlijke dwalingen (feyenoord) en de club die geloof ik dit seizoen de meeste penalty's heeft gekregen (psv) maar toch met z'n allen zeiken over een penalty van Ajax.  Hoge bomen vangen blijkbaar nog steeds veel wind. Als PSV een goedkope penalty krijgt is het ""geluk afdwingen"" en ""het geluk van de kampioen"". Als Ajax een goedkope penalty krijgt moet het in de 2e kamer besproken worden en is het eigenlijk beter als gewoon heel Amsterdam maar wordt geschrapt.  Volgens mij is PSV dit seizoen al minstens 3 keer met een redelijk goedkope penalty op voorsprong gekomen en Feyenoord is gewoon dramatisch, dat heeft niks met Ajax te maken. Natuurlijk speelde Ajax gister de 2e helft waardeloos, maar we moeten dan wel maar gewoon even vergeten dat het binnen 20 minuten ""gewoon"" 3 of 4-0 had moeten staan.  Maar kom maar door jongens, we zijn het ondertussen gewend. De term ""arrogant"" zal ook vast wel weer worden aangehaald want dat is zo makkelijk scoren. En als het echt niet anders meer kan zal deze reactie wel weer verwijderd worden want kritiek leveren als een Ajacied kan natuurlijk echt niet door de beugel.  Jeetje wat een arrogante reactie . Hoewel ik de penalty van Ajax niet terecht vond, valt het volgens mij wel mee hoeveel kritiek daarop is gegeven toch? Wat betreft die penalty's van PSV: ik kan me zo 1,2,3 geen makkelijke penalty's voor PSV voor de geest halen, terwijl zo ongeveer alle tegenpenalty's (is dat een woord) discutabel waren. Ik lees nu meer hier dat PSV niet mag klagen over de arbitrage maar daar is volgens mij totaal geen sprake van. Overall vallen de meeste beslissingen tegen elkaar weg waarbij PSV juist nog meer pech daarmee heeft gehad dan dat het echt meezat.  Statistisch? Is dat een woord dat je gebruikt zodat je argument sterker overkomt, of ga je het hieronder daadwerkelijk statistisch onderbouwen? Ajax heeft evenveel penalties gekregen als Psv, beide zeven. PSV heeft er meer tegen gekregen dit seizoen. Ik snap niet dat je een heel verhaal ophangt zonder gewoon even de cijfers te checken. Maar goed, kom maar even met die statistische onderbouwing, daar ben ik eigenlijk nog het meest benieuwd naar.  Goedkope sneer van Willem. Alsof Ajax dit seizoen regelmatig hulp van de arbitrage krijgt om punten binnen te halen en daarbij bevoordeeld wordt. Gisteren was een goedkope penalty, daar is iedereen het wel mee eens, maar laten we niet doen alsof dat wekelijkse kost is. Net zoals PSV niet wekelijks bevoor- of benadeeld wordt. Eigenlijk valt de invloed van de arbitrage op de titelrace mij dit jaar reuze mee.  Lachwekkend die Willem... kijk nou maar naar je eigen club want daar is ook genoeg mis. En die van Beek bakt er ook niet veel van. En dan hebben we het nog niet over de domheid van Malacia gehad manman. Ik kan me niet herrineren dat Ajax een keer eerder is geholpen door de scheids dit seizoen. Helaas voor de haters dat gebeurd nou eenmaal een paar keer in het seizoen bij elke club. De ene week kan je een beslissing mee krijgen en de andere keer een beslissing tegen. Is dat ook niet een beetje de charme van voetbal? Eerlijk gezegd ben ik er nog steeds niet uit of het nou een honderd procent penalty was. Volgens mij was het zelfs erbuiten eerlijk gezegd.  Bij Bein was het geen vraag, verdediger steekt stom zijn been uit, waarover Zyech valt. Had hij kunnen blijven staan? misschien maar je ziet duidelijk het contact op zijn linker been waardoor hij uit balans is. Ik word er zo moe van, voor sommigen is het pas een penalty voor ajax als iemand zijn been op 3 plekken gebroken wordt. Sorry ouwe man, maar je clubliefde vertroebelt je beoordelingsvermogen.  Zijn jullie dit gezeur nu ondertussen niet een beetje moe. Vergelijken wie er meer mazzel heeft met de arbitrage? Over een heel seizoen heb je in het algemeen de scheids net zo vaak mee als je hem tegen hebt. Het meest nuttige wat deze man zegt is: “natuurlijk, PSV worstelt ook. Maar wat geeft clubs die al een straatlengte achter staan het recht om te zeggen dat het daar helemaal niks is?”  Misschien gek, maar is er een kans dat van Hanegem gewoon reacties leest op VZ? Ik heb namelijk de tekst ""psv doet het zonder hulp van de scheids"" gister meerdere malen voorbij zien komen na de winstpartij van Ajax en nu zet hij het in 'zijn' column...?  Willem, als je dit leest; beterschap! En als je dan nog verder wil lezen; stop met die columns man. Je bent een icoon en ik zou je graag op die manier willen onthouden. Niet als iemand die subjectieve columns schrijft. Kom op, stop ermee. Sterkte met het herstel, ik hoop echt dat je het gevecht wint.  Alles ligt een stukje ingewikkelder dan het lijkt. Hierboven staan veel opmerkingen in de trant van:  1. ""in een seizoen heb je de scheidsrechter net zo vaak voor als tegen, en dat geldt voor elke club"". Dat is makkelijk gezegd, want dan ga je ervan uit dat er 100% objectief wordt gefloten. Dat is een illusie want scheidsrechters zijn ook maar mensen. Die kiezen voor deze sport omdat ze vroeger ook een favoriete club hadden en graag in dat wereldje actief willen zijn. Maak mij niet wijs dat al die scheidsrechters van nu vroeger volledig neutrale jongetjes waren die alleen maar de schoonheid van het spel waardeerden en daardoor geheel objectief dat wereldje in zijn gestapt. Maar een scheidsrechter die een voorkeur heeft voor, bijvoorbeeld, Groningen, gaat misschien wel juist onbewust wat meer tegen Groningen fluiten om niet te laten merken dat hij supporter is van die club.  2. ""club A heeft veel geluk gehad en club B juist niet"". Geluk is niet te definiëren, en zeker niet als er zoveel onderdelen zijn die mee kunnen spelen bij geluk: domme acties van de tegenstander, een polletje in het veld, wind en regen, de aan- of juist afwezigheid van de videoscheidsrechter... Gevolg: iedere supporter kan ""geluk"" ervaren zoals het hem uitkomt. Ben je voor Psv, dan was de penalty voor Ajax gisteren een twijfelgeval. Ben je voor Sparta, dan ben je blij met diezelfde penalty en is de kans kleiner dat je het geluk noemt. En ben je neutraal, dan denk je waarschijnlijk dat het voor de scheidsrechter moeilijk te zien was.  Clubvoorkeuren, bij scheidsrechters en supporters, maken deze discussies over cruciale momenten in wedstrijden eigenlijk onzinnig. Dat wil zeggen: je kunt er over praten, maar je zult er nooit uitkomen.  Nou meneer Van Hanegem, misschien was dit dan gerechtigheid voor de arbitrale blunders die ons 2 punten hebben gekost in Enschede. Nu krijgen we er 2 cadeau, als je dat zo wilt noemen. Hoeveel rode kaarten had Twente ook alweer moeten hebben toen? Ja, Veltman ook. Maar was die kans überhaupt ontstaan met 10 Twente speler op het veld? Had dat tegendoelpunt nog uitgemaakt? Wie weet had het al 0-4 gestaan. En zo kunnen we eindeloos doorlullen. Overigens vind ik dat deze fout wel weer erg wordt uitgelicht. Ik had zelf aan een vrije trap gedacht, maar mijn vader (die helaas voor Feyenoord is en dus op tv keek) zei dat het een terechte penalty was. Pas toen ze met de samenvattingen het beeld stop hadden gezet, was te zien dat het erbuiten was. Tenzij je het helemaal geen overtreding vindt natuurlijk, dat kan. Maar zo heel gek is het toch niet dat hij dan denkt dat het een penalty is? Foute beslissing, ja, maar om nou met dit soort uitspraken te komen zoals Willem nu. Bij VVV-Feyenoord was er ook een penalty terwijl het volgens mij een vrije trap was, daar was niet zoveel ophef over. Dus of dat heb ik fout gezien of het ligt aan de clubs die erbij betrokken zijn? Misschien worden dit soort dingen bij Ajax eerder besproken, of het nou in het voordeel van Ajax is of niet.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"De Revolutionaire Garde - het elitekorps van het Iraanse leger - zegt dat het land zijn ballistische raketprogramma gaat versnellen. Dat meldt persbureau Reuters op basis van het Iraanse Tasnim News.  De aankondiging is een reactie op uitspraken van Donald Trump, die vorige week weigerde te zeggen dat Iran zich aan het nucleaire akkoord houdt dat in 2015 werd gesloten: ""Irans ballistische raketprogramma zal zich uitbreiden, met meer snelheid, in reactie op Trumps vijandige houding tegen de Revolutionaire Garde"", aldus een verklaring van het korps. Trump beschouwt de Revolutionaire Garde als terroristische organisatie.  Geest van het akkoord Trump heeft de Irandeal regelmatig ""de slechtste deal ooit"" genoemd. In ruil voor het opschorten van sancties, perkte Iran zijn nucleaire activiteiten sterk in, zodat het geen kernwapen kan ontwikkelen. Elke negentig dagen moet de president van de VS bevestigen dat Iran zich eraan houdt, wat volgens internationale waarnemers het geval is.  Toch weigerde Trump vorig week zijn goedkeuring te geven. Het raketprogramma van Iran valt buiten de reikwijdte van het akkoord, maar past volgens de Amerikaanse president niet binnen de geest van de overeenkomst. Daarom wil hij het akkoord herzien en opnieuw sancties instellen tegen Iran om de druk te verhogen.  Het Congres moet beslissen of dat daadwerkelijk gebeurt. Als er opnieuw economische sancties worden ingesteld, bestaat het risico dat het akkoord door Iran wordt opgezegd.  Verschillende prominente namen die meewerkten aan de verkiezingscampagne van Donald Trump hebben propagandaberichten, betaald door het Kremlin, verspreid via Twitter. Onder meer campagneleider Kellyanne Conway en Trump's zoon Donald Trump jr. retweetten berichten van het account @Ten_GOP in de weken voor de presidentiële verkiezingen, meldt The Daily Beast.  Het inmiddels verwijderde Twitter-account @Ten_GOP beschreef zichzelf als ""Het officieuze Twitteraccount van de Republikeinen in Tennessee"". Volgens The Daily Beast werd het beheerd door een Russisch bedrijf dat online invloed uit probeert te oefenen, onder leiding van het Kremlin. Dit zou ook de reden zijn dat Twitter het account heeft verwijderd.  Twee dagen voor de verkiezingen retweette Conway een bericht van @Ten_GOP over het e-mailschandaal rondom Hillary Clinton. Enkele weken eerder verspreidde Brad Parscale, de man die Trumps digitale campagne aanstuurde, een bericht over ""bevooroordeelde media"". De zoon van Donald Trump retweette het account drie keer, waaronder deze tweet op verkiezingsdag:  ""Deze dierenarts overleed vorige maand voordat hij op Trump kon stemmen. Hier staat hij met zijn #MAGA hoed.. #voted #ElectionDay""  Volgens The Daily Beast vormen de tweets het eerste harde bewijs dat verschillende leden van de Trump-campagne verborgen, Russische propaganda hebben verspreid.  Donald Trump jr. spreekt het publiek in New Orleans toe tijdens de verkiezingscampagne. Foto Gerald Herbert/AP  De Amerikaanse president Donald Trump heeft zich woensdag uitgesproken tegen aantijgingen van een Democratisch Congreslid over een pijnlijk telefoongesprek met de weduwe van een gesneuvelde Amerikaanse militair. Volgens Congreslid Frederica Wilson maakte de president ""gevoelloze"" opmerkingen toen hij zei dat de omgekomen sergeant ""wist waarvoor hij tekende, maar ik vermoed dat het hoe dan ook pijn doet"".  Wilson was samen met de weduwe en andere familieleden in de auto onderweg naar het stoffelijk overschot van sergeant David Johnson toen Trump belde. Het gesprek zou vervolgens op luidspreker zijn gevoerd waardoor het Congreslid kon meeluisteren. Trump noemt het op Twitter een ""totaal gefabriceerd"" verhaal en zegt dat hij bewijs heeft dat de vertelling niet zou kloppen. Dat bewijs is nog niet geleverd  De gesneuvelde sergeant was een van de vier militairen die onlangs omkwamen in een hinderlaag op missie in Niger. Volgens Wilson was het duidelijk dat Trump ook de naam van de militair niet kende. De weduwe zou direct na het gesprek in huilen uitgebarsten zijn.  In een reactie zegt Wilson dat ze nog steeds achter haar versie van het verhaal staat. De moeder van Johnson die ook in de auto zat bevestigt de vertelling van het Congreslid tegenover The Washington Post.  Onlangs kwam Trump al in opspraak naar aanleiding van de vier gesneuvelde militairen. Na de vraag waarom hij zich nog niet eerder over het incident had uitgesproken, beschuldigde hij voorgangers ervan dat ze nooit familie van omgekomen soldaten zouden bellen. Voormalige werknemers van zowel George Bush als Barack Obama zeiden dat de beschuldiging niet klopte.  Woordvoerder Sarah Huckabee Sanders reageerde tijdens een persconferentie woensdag op de aantijgingen:  Vlak voordat een nieuw inreisverbod van de regering-Trump zou ingaan heeft een federale rechter in Hawaï de maatregel verboden. De rechter zag in de meest recente versie van het verbod dezelfde bezwaren als in eerdere varianten, meldt persbureau AP.  De Amerikaanse regering kondigde in september beperkingen aan voor reizigers uit Tsjaad, Iran, Libië, Noord-Korea, Somalië, Syrië en Jemen. Ook een aantal Venezolaanse regeringsfunctionarissen en hun gezinnen viel onder de regeling.  Het nieuwe inreisverbod zou enkele uren na de uitspraak ingaan, maar de rechter oordeelde dat het inreisverbod ""duidelijk discrimineert op basis van nationaliteit op een manier die [de rechtbank] in strijd acht met (...) de uitgangspunten waarop dit land is opgebouwd"".  Trump heeft meerdere pogingen gedaan om een inreisverbod in te stellen voor reizigers uit bepaalde landen. Dat verbod richtte zich in eerste instantie op moslims.  Basketballcoach Steve Kerr is een coach die fel stelling neemt tegen de Amerikaanse president Donald Trump. Medewerker Erik Brouwer schreef een profiel over hem. ""Het is angstaanjagend dat de leider van ons land roept dat sporters ontslagen moeten worden.""  De Amerikaanse president Trump beschuldigde zijn voorgangers er maandag van dat zij het verzaakt hebben om contact te zoeken met de familieleden van gestorven Amerikaanse soldaten. In dezelfde persconferentie zei Trump vervolgens dat hij brieven heeft geschreven naar de familieleden van de vier Amerikaanse soldaten die begin oktober om het leven kwamen in Niger.  Ook liet Trump weten dat hij van plan is de families te bellen, en hij beschuldigde zijn voorgangers ervan dit nooit te hebben gedaan. ""Het zou kunnen dat Obama dat soms deed, maar de meeste van mijn voorgangers belden niet"", stelde hij.  Een woordvoerder van voormalig president Bush meldde direct dat de beschuldiging niet klopte. Ook de oud-huisfotograaf van Obama, Pete Souza, tweette dat hij honderden ontmoetingen tussen de president en gewonde soldaten of nabestaanden heeft gefotografeerd tijdens Obama's twee presidentstermijnen. De krant The New York Times berichtte hierover dat oud-president Obama in 2009 een bezoek bracht aan de Dover Air Force Base in Delaware, als eerbetoon aan achttien gestorven soldaten.  Trump uitte de beschuldiging nadat hem was gevraagd waarom hij zich niet eerder publiekelijk heeft uitgesproken over de dood van de soldaten in Niger. De vier kwamen om het leven nadat zij in een hinderlaag werden gelokt.  De advertentie was afkomstig van de invloedrijke Larry Flynt, vooral bekend als uitgever van het pornoblad Hustler. De uitgever vindt dat Trump zich, na tien maanden in het Witte Huis, totaal ongeschikt heeft bewezen voor het presidentschap. 'De machtigste idioot uit de geschiedenis', noemt Flynt hem.  Wie informatie heeft over een deal met de Russen of bewijs heeft voor belangenverstrengeling van Trump, kan zich bij Flynt melden. Het is niet de eerste keer dat hij zijn financiële middelen aanwendt om belangrijke informatie over politici boven tafel te krijgen. In 2007 bood de uitgever 1 miljoen dollar aan degenen die bewijs konden leveren over buitenechtelijke relaties van Congresleden of andere politici.  President Trump heeft nog niet gereageerd op de advertentie en de gedane oproep. Zijn zoon Donald Trump Jr. noemde het een 'wanhoopsdaad'.",politics
"Donderdag, 15 februari 2018 om 12:25  Justin Kluivert staat de laatste tijd in het middelpunt van de aandacht. De vleugelaanvaller werd recent in verband gebracht met een transfer naar Manchester United, maar hij verwees zelf die geruchten naar het rijk der fabelen. In gesprek met ELFVoetbal geeft Kluivert wel toe dat hij een duidelijk doel in zijn loopbaan heeft.  “Kijk: de absolute top bestaat uit vijf à zes clubs. En die top wil ik stap voor stap bereiken. Ik wil geen dingen overslaan. Maar ik wil wel een speler worden die uiteindelijk voor 160 miljoen naar Barcelona, Real Madrid of een van die andere topclubs gaat. Zo denk ik er nu over”, stelt de aanvaller, wiens contract bij Ajax nog loopt tot medio 2019. Hij bevestigt dat hij op dit moment al de mogelijkheid heeft om naar een topclub te verkassen.  “Geloof me: ik zou op dit moment al naar een topclub kunnen gaan. Die mogelijkheden zijn er. Maar op dit moment, op deze leeftijd, zie ik daar nog geen rol voor mij weggelegd. Misschien wel over vier of vijf jaar. Dan zie ik mezelf nog wel de kant van een van die topclubs opgaan. Als ik ben uitgeleerd. Dan ben ik 22, 23”, vervolgt Kluivert, die weet dat er interesse is van buitenlandse clubs. Hij zegt dat hij weleens iets meekrijgt van die interesse. “Dat gaat niet veranderen, het zal alleen maar meer worden.”  “Ik weet ook: steeds jongere spelers halen de top. Het is de kunst om zo snel mogelijk die top te halen zonder een misstap te maken. Die kans loopt iedereen, maar het is wel zonde”, besluit Kluivert. Dit seizoen kwam hij in 25 wedstrijden tot 7 doelpunten en 4 assists.  Mooi dat hij vier of vijf jaar zegt. Genoeg tijd om echt de beste te worden in Nederland, als hij dat in zich heeft en dan zien we wel weer. Hij is ook pas 18 jaar, zat laatst engels commentaar te horen en dan zijn ze echt enorm verbaasd over de leeftijden, wel bijzonder.  Vervolgens zegt ie ook dat je steeds jonger de top moet halen, dus zo geruststellend vind ik het helemaal niet. Ofja geruststellend.. Van mij mag Kluivert Jr. best optiefen eigenlijk. Kan leuk voetballen, maar is een enorm arrogant ventje die altijd in de clinch ligt met de scheidsrechter en z'n directe tegenstander. Het lijkt wel alsof Kluivert Jr. in z'n opvoeding nooit nee heeft gehoord. Kan leuk voetballen, maar is absoluut nog geen ster, niet eens naar Nederlandse maatstaven. Deze jongen krijgt echt veel en veel te veel aandacht, puur vanwege z'n achternaam.  Dit is echt de typische Nederlandse instelling. Waarom moet zijn arrogante houding gestraft worden? Misschien is die arrogantie wel de reden dat hij op 18 jarige leeftijd onbetwiste basisspeler is bij Ajax en gevolgd wordt door de top. Als hij nog een jaar in Nederland blijft is hij volgend seizoen gewoon de beste buitenspeler op de Nederlandse velden. Echt typisch zo'n speler die we niet waardeerden toen hij in Nederland speelde, en over 10 jaar boos worden dat hij niet terug wil keren bij Ajax. Gewoon hopen dat hij nog ff blijft en over een tijdje trots zijn als hij in de top speelt.  Elke keer als Kluivert een tikkie krijgt, dan blijft ie 2 minuten naar de scheids roepen om te 'bewijzen' dat er wel degelijk een overtreding was. Heeft inderdaad minder opstootjes met directe tegenstanders, maar tegen Utrecht nog bijvoorbeeld met die gozer die die bal oppakte om tijd te rekken. Is het weer Kluivert die er als eerste bij staat en die kerel hardhandig om de nek vliegt. Mag allemaal wel iets minder en meer focussen op voetbal en je eigen prestatie. Al die reacties op derden zijn gewoon zaken die je afleiden van je eigen prestatie en dat overkomt Kluivert veel te vaak.  BenNL, waar heb ik het over afstraffen? Maar ik mag toch wel van mening zijn dat ik dat niet leuk en gepast vindt? Zelfvertrouwen hebben en geloof in je prestatie en toekomst oké, maar meteen opstootjes zoeken met Locadia vlak na je debuut en meer van dat soort gekke dingen vind ik persoonlijk totaal ongepast. Jij mag zeker een andere mening hebben, maar doe niet alsof het probleem van heel Nederland is dat bepaalde type mensen gewoon niet van dit soort vervelende gastjes houdt.  Dat komt omdat Nederland nu eenmaal houdt van typetjes die netjes in de pas lopen en doen wat een doorsnee Nederlander er van verwacht, Klaassen was een top gozer, Ziyech of Kluivert zijn lastig en vervelend want die zeggen wat ze denken of vinden en dat kan natuurlijk niet want dan krijg je kritiek, ik heb liever een type Kluivert die misschien arrogant kan zijn dan al die saaie media getrainde mensen die niks melden  ""..van mij mag Kluivert Jr. best optiefen eigenlijk. Kan leuk voetballen, maar is een enorm arrogant ventje die altijd in de clinch ligt met...""  Dat zegt mij dat je vindt dat hij best leuk kan voetballen maar door zijn arrogantie mag optiefen, maar misschien leg ik een verkeerd verband. En dat hij dan mag optiefen is toch hetzelfde als afstraffen. En je hebt gelijk hoor, Kluivert moet nog volwassen worden, maar hij is nog maar een jochie van 18, dus dat vind ik wel logisch. En zeker in dat moment tegen PSV waarin de belangen hoog waren, je eerst 7 keer geslagen en geschopt wordt tijdens je actie, dan kan ik me nog wel voorstellen dat hij reageert zoals hij doet, ook al is het niet goed. Verder weet ik niet wat je bedoelt met dat ik doe alsof het een probleem is van heel Nederland, ik vind het prima als je hem niet mag, maar ik vind het geen reden om hem dan te laten optiefen..  Ik respecteer je mening. Maar ik vind het wel leuk om te zien dat ie in de clinch ligt met zijn directe tegenstanders. Dat vind ik een mooi aspect aan het spelletje. Als je hier iemand over Roy Keane hoor praten vinden ze het allemaal mooi dat ie zijn tegenstanders mentaal en voetballend helememaal wegspeelde. Ik kan me het duel Keane vs. Viera nog herinneren. Dat is alleen maar mooi.  Kluivert is geen mooi weer voetballer, heeft lef, is niet op zijn mond gevallen, goochem en heeft gewoon heel veel talent.  En daarbij is hij wel gewoon een ster in Nederland want iedereen praat over hem (zelfs jij). Hij maakt goals (6) en geeft assists (4) dus productief.  Noem jij maar na Lozano een betere linksbuiten op in de eredivisie?? Bergwijn van hetzelfde niveau die daar ook kan spelen maar dan zijn we toch echt klaar.  Op zijn positie gewoon één van de beste in Nederland.  Dat je hem niks vind mag best. Maar kom dan wel met goede argumenten met zoals dat hij verdedigend niet goed opgestelt staat of iets dergelijks. .  En zijn opvoeding is niet zijn schuld (als deze dus echt zo slecht was al jij beweert)  Is het een straf dan om naar een topclub in het buitenland gaan? En Kokkie ik heb niets tegen Ziyech hoor, heeft zich al seizoenen lang bewezen en loopt niet op en buiten het veld rond met praatjes. Ik zeg bovendien niet dat z'n opvoeding slecht was, alleen dat het LIJKT alsof hij nooit nee heeft gehoord. Het is jouw interpretatie dat dat slecht zou zijn. Het enige dat ik ermee wilde zeggen is dat ie op mij zeer verwaand overkomt. Leuk dat je me woorden in de mond legt Ben, ik heb namelijk geen kritiek op de voetballende kwaliteiten van Kluivert. Ik vind het zelf gewoon een vervelend ventje en als ie continu wil laten weten dat ie hogerop kan, dan moet ie lekker gaan en het ons maar bewijzen. Leuk om zo geprikkeld op mij te reageren, maar dan moet je wel reageren op wat ik zeg ipv je eigen invulling eraan te geven en dan mijn post als onzin afdoen.  Hahaha dus wanneer ik de bal voor een uitgooi wil pakken maar de tenstander het pakt, en ik het terug wil is het mijn fout. Hoezo was hij er als eerste bij terwijl hij er het dichtstbij staat, je haat naar die jongen toe is over duidelijk.  Het is maar goed dat wij niet in de tijd van Cruijff leefden. Man man man die spelers waren vele malen mondiger. Die had jij dus ook allemaal willen laten vertrekken. Hij zegt in dit hele interview niets geks. Dat hij zoveel media aandacht krijgt, zit hem ook in de naam. En om hem arrogant te noemen vind ik echt heel ver gaan. Hij heeft de Amsterdamse bluf en dat mag ik wel. Verder heeft hij een realistisch zelfbeeld. Maar ach wij hebben liever koorknaapjes, want daar win je de oorlog mee.  Aaah het is een heethoofd boehoe, ik zie hem als iemand die graag wilt winnen, misschien moet je iets positiever in het leven en niet alles negatief bekijken, of ben je iemand die het wel kan hebben als de Jong iemand kapot schopt?  Je hoeft je niet zo aangevallen te voelen. Ik wilde je geen woorden in de mond leggen, daarom quote ik je, en geef ik aan dat ik misschien een verkeerd verband leg. In andere woorden, ik geef aan dat ik zelf misschien een fout maak met mijn interpretatie en geef je de kans om het uit te leggen. Iets heel anders dan woorden in de mond leggen toch?  Maar misschien kan jij mij even quoten of uitleggen waar ik jouw post als onzin af doe, of waar ik zeg dat je kritiek hebt op zijn voetballende kwaliteiten, of waar ik zeg of doe alsof het een probleem is van heel Nederland dat bepaalde type mensen niet van dit soort vervelende gastjes houdt. De enige die hier woorden bij iemand in de mond legt en overdreven geprikkeld reageert ben jij.  Hoewel we totaal langs elkaar heen praten, is het duidelijk dat ik fan ben en jij niet, prima, maak je verder niet zo druk man.  Ik voel me niet aangevallen hoor, ik snap alleen niet waarom jullie het over koorknaapjes etc hebben. Ik had niks tegen de bravoure van Fischer of Vertonghen bijvoorbeeld, maar IK vind Kluivert een vervelend ventje. Maak ik me verder totaal niet druk om, jullie zijn drukker om mijn mening te veranderen L. Geen probleem hoor dat jullie wel fan zijn van hem persoonlijk.  Short. ...als eerste bij staat?...mannetje kijk even goed naar de beelden het was zijn uit-bal die voor zijn ogen wordt ingepikt door een klojogast op de bank buiten het veld!Die vent moest niet voor niets rood incasseren uniek op de Nederlandse voetbal velden.Dat mannetje had eigenlijk meteen een dopingcontrole moeten ondergaan en mogelijk meerdere van zijn collega's.  Ik zal nog meer olie op jou haat-vuurtje werpen...dat vervelend arrogant verwend joch -Ajax Zilverwerk(!)- is met afstand de meest populaire branie-boy in het land en vast ook daarbuiten!Ik hoop niet dat je vannacht nachtmerries hebt...euh bij nader inzien😉  Je geeft aan dat je zijn gedrag niet accepteerd, dat je het een vervelend mannetje vind en dat het Lijkt alsof het voorkomt uit zijn opvoeding omdat hij nooit ""nee"" zou hebben gehoord van zijn ouders.  Het is vrij negatief wat je daarover hebt te delen met iedereen hier. Je gist naar een reden voor zijn gedrag en daar haal je zijn opvoeding naar boven. Dan ga ik ervan uit dat je dus vind dat zijn opvoeding beter had gekund of slecht was.  Daarbij is het wel een ster in Nederland en is het gewoon een jongen van 18 die dromen heeft en die doelen voor zichzelf stelt.. Niks mis mee lijkt me.  En laten we nou met zijn hopen dat er over 4 jaar. een hele goede Kluivert staat en een Bergwijn op de flanken want als ze echt zo doorgaan mogen we veel van hun verwachten.  Ik vind het niet normaal om meteen naar iemand nek te grijpen, laat het lekker aan de scheidsrechter over om rood te geven. Verder heb ik niks tegen branie, dingen als dat hij zegt dat Ajax met hem niet meer van Feyenoord zal verliezen kan ik ook waarderen. Ik vind alleen vaak dat hij een vervelende houding heeft, dat heeft niks met branie of bravoure te maken. Ik begrijp dat het woord optiefen wellicht wat respectloos is en door jullie wat te hard opgevat, ik bedoelde er meer mee dat ik er niet onwijs rouwig om zou zijn als hij besluit te vertrekken. Jullie hebben een andere mening en dat is toch ook helemaal prima? Nogmaals het gaat mij totaal niet om zijn voetballende kwaliteiten, die zijn voor een 18 jarige zeker meer dan behoorlijk, maar die kwaliteiten verantwoorden wat mij betreft niet zijn vervelende houding. Een houding waar ik dus van vind dat ie die wel degelijk vaak heeft, en jullie vinden van niet. We gaan elkaars mening daarin niet veranderen, dus let's agree to disagree. En dat ik dat 'nee' in de opvoeding gebruikte, is natuurlijk symbolisch. Ik vind hem verwaand overkomen en dat nee in de opvoeding was daar naar mijn idee gewoon metaforisch voor.  @ksavier het is geen geheim dat er veel jonge talenten in de eredivisie spelen. Maar altijd leuk als dit extra wordt aangehaald! Als Kluivert z’n koppie erbij houdt de komende jaren denk ik dat het wel goedkomt. De echte top noemen vind ik echter nog wat te vroeg maar een doel stellen kan altijd natuurlijk! Maar we moeten ook niet vergeten dat het gewoon een ‘normaal’ talent is dat zich nog moet bewijzen buiten de erevisie. Een echt uitzonderlijk talent noem ik bijvoorbeeld een mbappe, wat hij laat zien op zijn leeftijd, zelfs vorig al jaar in de CL, is gewoon ongekend. Neemt niet weg dat Kluivert op de goede weg is en nu maar hopen dat hij de juiste weg blijft volgen.  Daarom is het zaak dat hij eigenlijk, hoewel ik hem het liefst bij Ajax zie voetballen, zsm een stap maakt naar de subtop in een grote competitie, daar kan je bewijzen en laten zien dat je de stap naar de absolute top kan maken, niet bij Ajax. Dus verlengen, 1 jaartje nog bij Ajax, en dan richting Engeland zou ik zeggen.  @BenNL persoonlijk zou ik hem nog 2 jaar laten spelen bij Ajax. Dan is hij nog steeds erg jong. Ik denk dat hij nog steeds veel kan leren. Hij heeft het nog niets een voor een heel seizoen laten zien! En ik zou met de fysieke gesteldheid van Kluivert eerder naar een ploeg in Spanje of Duitsland verkassen om zich daar voor te bereiden op de absolute top. Ik vind dat je bijna elke wedstrijd moet uitblinken in de eredivisie of echt een dragende speler moet zijn wil je op zo’n jonge leeftijd al die stap maken. Hij heeft echt nog wel genoeg te leren bij Ajax. En dit alles (bovenstaande) is alleen maar speculeren...er zijn zoveel ‘veelbelovende’ talenten gestrand. Laten we voor nu gewoon afwachten en Kluivert realistisch beoordelen op zijn vertoonde spel in op dit moment de eredivisie.  @Kevin, hoe moet Kluivert het dan een heel seizoen laten zien als hij pas sinds een paar maanden een vaste basisspeler is op zijn favoriete linksbuiten positie? Feit is dat hij sinds hij daar speelt zijn rendement hoger ligt en hij is pas 18 jaar, jij verwacht blijkbaar dat een 18 jarige hier gemakkelijk 20 goals maakt want het is de eredivisie maar  Zijn voorkeur ligt niet in Engeland, hij dacht zelf aan nog 4 jaren bij Ajax (en natuurlijk Europese deelname én Oranje EK-WK) om daarna naar een absolute zuidelijke topclub te gaan...geen verkeerde vooruitzicht.  Ik denk ook niet dat we de woorden van Kluivert positief moeten opvatten. Die 4 of 5 jaar betekent dat hij binnen die tijd de stappen wil hebben genomen om de absolute top te halen, dat betekent waarschijnlijk dat een subtop club daar ergens tussenin zit. Dus ik denk dat we blij mogen zijn als hij nog 1 jaar bij Ajax speelt.  Hoe arrogant hij ook is. Hij heeft het wel in zich om de absolute top te halen. Hij heeft alles, snelheid, techniek, goed schot, goede passeerbewegingen binnen en buitenom, goede voorzet, overzicht en nog superjong. Ik zie het hem wel halen, en elk jaar dat hij bij Ajax blijft is er 1 die we moeten koesteren.  En zeggen dat hij dan wel mag optiefen Shorty1991, is een beetje naief en sneu. Je kan het hem niet kwalijk nemen dat hij voor zichzelf voetbalt en niet voor Ajax. Als iemand zo zelfverzekerd is dat hij de absolute top kan halen, dan moet je gewoon zsm vertrekken uit Nederland en het laten zien bij een club als Liverpool of Spurs. In de Nederlandse competitie steekt hij er al aardig bovenuit wat betreft buitenspelers, dus misschien nog 1 jaar om echt de beste te worden en dan zo snel mogelijk een stap maken is voor hem gewoon goed.  Dit is een toekomstige topper waar we met Oranje nog veel plezier aan gaan beleven.  De absolute top haal je niet tot nauwelijks via Ajax. Dus er zijn tussenstappen nodig. Ik lees er meer in nog max 1 jaar Ajax, vervolgens de stap naar een betere competitie en daar bij een (sub)topper aan de slag, drie a vier jaar daar ontwikkelen en vervolgens de stap naar absolute top of 1 jaar Ajax, stap middenmoot topcompetitie 2 jaar daar ontwikkelen, stap subtop topcompetitie en dan na 2 jaar stap absolute top.  Als hij nou had gezegd rond mijn 25ste dan zou ik dat anders zien, maar 4 a 5 jaar is echt heel snel als je echt gaat kijken naar de stap eredivisie absolute top. Ik vermoed meer en meer een verkoop aan het einde van het seizoen of een contract verleningen van max 2 jaartjes.  Kluivert, op 23e jarige leeftijd ben je wel wat rijper, maar uitgeleerd? Dat zeer zeker niet. Het is goed dat hij aangeeft dat hij zichzelf daar ook nog niet ziet. We hebben gisteren gezien hoe hoog het niveau is en daar kan hij echt nog niet aan tippen. Laat hem wekelijks de Nederlandse backs maar zijn hielen zien en dan kan hij eens rustig verder kijken. Op zijn 26e -27e een beslissende speler bij de absolute top zou dan echt geweldig zijn voor hem. Maar voor nu is het echt nog veel te zwak.  Hij speelt een aantal wedstrijden leuk en vervolgens denkt hij dat hij bij de top kan. Speelt alleen maar leuk tegen kleinere clubs, maar verder nog geen stempel gedrukt. Hoevaak heeft hij het nou al laten weten??  Zal het komen door zijn zaakwaarnemer? Zal het komen omdat hij dezelfde trekjes toont zoals Neymar, Ronaldo, Depay en Pogba? Waarom praat Justin trouwens als een (sorry als ik het zeg) Marokkaan? Hij is toch gewoon een Nederlander. Zijn vader praat normaal, zijn moeder denk ik ook. Dat accentje doet meteen denken aan Depay. Praten als een rapper van de straat die een zwaar leven heeft gehad.  Alsjeblieft Justin, grow up. Potentie is er zeker voor deze jongen. NU nog professioneel worden en hou je bezig met Ajax en het spelletje. Wat is het tegenwoordig dat ze meteen denken dat ze bij de top kunnen spelen? Neem een voorbeeld aan Eriksen, Vertonghen of Aldewereild. Die eerst een aantal jaar stabiel speelden en het team op sleeptouw namen. Maar nee, deze meneer is nu al de nieuwe Neymar, geweldig.  Oooo in interviews komt hij keurig over hoor. Ik zie hem geen woorden zeggen als “ai”, “ i sabi toch “ , “je weet zelf”, “ no mang “ en ga zo maar door hoor. Verder eens potentie ziet, maar hij is er nog lang niet.  Weet je wie ook zo'n accentje heeft? Robin van Persie. Wat is je punt? Lekker makkelijk een gastje van 18, die het gewoon goed doet, afkraken op zijn ambities en taalgebruik. Hij zegt tenminste wat hij denkt.  Hij zegt toch dat hij pas op z’n 23e is uitgeleerd bij Ajax? En opmerking over de ‘nieuwe neymar’ slaat nergens op. Hij geeft aan dat hij er nog niet voor klaar is, enkel dat er aanbiedingen zijn en dat hij nu al kan verkassen als hij dat zou willen. Neem even wat moeite om te lezen wat hij zegt voordat je zo een nutteloze comment plaatst  Waarom ik dit type/schrijf. Is omdat ik moe wordt van de mentaliteit van sommige speler die denken dat als ze een half jaartje leuk hebben gespeeld meteen uitspraken doen over dat ze zichzelf wel bij een topclub zien spelen of dat ze er naartoe kunnen,  Dit is een grove fout die wordt gemaakt door spelers. Kijk naar Depay wat er gebeurt. Hoeveel spelers te jong de overstap maken omdat ze denken dat ze het niveau aankunnen. Ik ben daar een beetje klaar mee en vind dat spelers voorzichtiger moeten zijn met wat ze zeggen en denken. Tuurlijk mag je ambities hebben, maar ik lees nu wel elke dag over Justin.  Een grove fout is zelf invullen voor wat hij zal denken. Hij zegt daar te willen komen uiteindelijk. Stap voor stap zonder iets over te slaan. Zegt hij dan niet duidelijk eerst uit te leren bij Ajax om vervolgens ergens de volgende stap te zetten? Maar niet meteen de absolute top? Dus daar dan weer groeien en dan misschien de stap maken ? Zegt immer dat hij nog geen rol voor hem weggelegd ziet daar.  Het begint allemaal met vertrouwen in je zelf hebben. En dan rest alleen de tijd nog. Die zal t uitwijzen.  Hoop dat de volgende stap iig de juiste is. Waar perspectief ligt.. hij veel aan spelen toekomt in een draaiend team.  Vervolgens ga je m met Depay vergelijken. Lekker makkelijk. Daarbij gaat dat niet op als je de move naar United vergelijkt met wat Kluivert daar zegt. Voor zover er niet getwist en geturned wordt met t interview. Buiten dat.. wordt er naar hem gevraagd wat en hoe hij erover denkt. Geeft hij er antwoord op dan is t weer niet goed. We zijn allemaal anders. De een is timide en lacht zo'n vraag weg met blosjes.. de ander durft wel te stellen wat hij wil. Dus ja.. je kan wel moe zijn dat spelers zich uitspreken.. maar dan moet je t maar niet lezen. Kennelijk doe je dat toch omdat t je trekt. Ja ... elke dag stukjes lees je nog wel.. ken je nagaan. Je weet dat zon intervieuw in minimaal 8/9 stukken wordt geknipt om er vervolgens een twist aan te geven om elke dag er een topic op los te gooien? Zo werkt dat..anders hebben we niets te lezen en te speculeren.  Snap je punt.. en ben net je eens.. vele maken de stap vroeg. Ik ben daar tóch gemengd in. Want wil je echt grote stappen maken zit je in Nederland niet helemaal goed. Wél kan je bouwen aan volwass en worden en dat omzetten in je spel.Maar tis niet zo dat Justin een half jaar leuk speelt.. en dan op eigen initiatief de krant opbelt en zegt.. ;"" nou mensen.. schrijf maar er op dat ik de top aankan.""  Tis de media die erom vraagt, en zeeeker ook weet dat hij zn woordje in gedachte heeft . Ook omdat ze weten wat daar uitf komt. De discussies over hype etc.. Om dat vervolgens los te laten voor ons .. zodat er weer lekker met t populaire woordje hype gestrooid kan worden.  Ik weet niet of hij de top gaat halen. Je weet t nooit. Hij kán ver komen met de juiste stappen. Grote blessure vrij blíjft. Ik hoop dat hij t redt. Net als andere, grotere Nederlandse talenten.. denk aan de Ligt.. Malacia.. vd Beek en noem ze maar op. Absolute top hoeft niet. ( voor vele fans lijkt t een must anders tel je als speler niet mee) Maar wél kartrekker zijn.. een steunpilaar van een team.Dan kunnen we als ned11tal weer hoge ogen gooien.  ""Ik lees nu wel elke dag over Kluivert""...ja er wordt veel over hem geschreven en dus?, ga je dan beklagen bij die schrijvers en niet bij Justin!Dat veel mensen over hem schrijven is juist een vette pluim.""Ze kunnen beter over je fiets lullen dan over je lul fietsen"", slaat de spijker op z'n kop.  Je kanje naam beter veranderen. Prof. Oak was top op het gebied van pokemons herkennen en analyseren. Wat jij hier doet, is geheel het tegen over gestelde. V. Persie heeft dat ""taaltje""/ sneijder heeft het ook en nu Justin. De beste jongen, heeft een sterke mening en moet nog veel leren. Maar vind hem niet onzinnig overkomen. Zou lekker je nest weer induiken en met het andere been er weer uit komen.  Ik zit met verbazing jou reacties (hierboven en onder) te lezen. Mijn hemel zeg. Je hebt gereageerd op een kop boven een artikel! Niks meer en niks minder. Als je de tekst had gelezen dan geeft hij volgens mij heel duidelijk iets anders aan dan hetgeen jij suggereert. En zou je gewoon keihard je excuses aan moeten bieden!  @professor Oak, mag ikallereerst zeggen dat door jou soort haters voetballers steeds geslotener worden naar pers en publiek?  1. Hij zegt niet dat hij naar de wil. Hij zegt dat er nu al interesse is uit de top en dat hij kan gaan. Dat is gewoon zo. Door zn naam en het feit dat hij bij Ajax speelt, willen veel topclubs hem grtaag voor 15 miljoen halen en in het 2e zetten met de kans dat ze niet over 5 jaar 100 miljoen hoeven te betalen. Zo werkt de voetbalwereld. Ik vind het volwassen dat Justin dat door heeft. 2. Wat een inzicht heeft Juistin, dat hij niet zoals zn vader op zn 19e weg wil, maar nog 4,5 jaar wil blijven. Kun je hem daarom roemen ipv afzeiken? 3. 10 jaar geleden sprak de jeugs in Ams en omgeving half surinaams. Weet je waarom, omdat de straattaal was waar zij de dienst uitmaakten. Nu is er een grote marokkaanse invloed. So what. Niet iedereen spreekt ABN en ik irriteer me aan die taal daar in Friesland. Dus laat ajb je vooroordelen bij je en beoordeel een voetballer op wat ie laat zien op het veld.  Waar wordt Kluivert gehyped dan? Tegenwoordig is het meer een hype om iemand gehypet te noemen als die als 18 jarige basisspeler van een topclub wat aandacht krijgt, helemaal als het een Ajacied is.. Met de naam Kluivert als zoon van krijg je nu 1maal meer aandacht dan een ander, zo werkt dat  Kerel ik ben ook Ajacied, maar elke dag 5 berichten over een mogelijke toptransfer van Kluivert gaan mij ook te ver. Vanaf het begin ligt de focus al vol op deze jongen vanwege z'n achternaam. Das wel begrijpelijk, media moeten ook gewoon geld binnenhalen, maar terecht is het niet als je puur naar prestaties kijkt  KokkieAfc sorry hoor maar Ajax is een van de betere ploegen in de eredivisie, that’s it. Het is niet meer zo dat Ajax het Nederlandse voetbal domineert. Dus ja ik vind dit ook een aardige hype. Het is juist niet zo dat hij het laat zien bij een topclub net als bijvoorbeeld mbappe. Neemt niet weg dat Kluivert een mooi talent is dat zeker kans heeft om de top te bereiken.  Als je het over prestaties hebt dan verdient niemand in Nederland media aandacht want ik volg Ajax nu al zo'n 20 jaar intensief maar het is nog nooit zo droevig geweest als de laatste tijd, 4 jaar geen kampioen, geen enkele speler op de Ligt na zou 10 a 20 jaar geleden überhaupt op de bank zitten bij Ajax  Leer er maar mee leven dat een zoon van 1 van de beste spitsen ooit in Nederland meer aandacht krijgt, en hoezo heeft hij nog niks bewezen? Als je als 18 jarige basisspeler bent en de wereld zit achter je aan doe je toch iets goeds of hebben alle clubs strond in hun ogen?  Er zijn heus spelers in Nederland die beter en constanter presteren dan Kluivert hoor. Zo had Sanchez vorig jaar terecht veel aandacht om een voorbeeldje aan te dragen. Ze hoeven van mij geen wereldster te zijn voordat ze aandacht verdienen, maar vooralsnog heeft Kluivert amper meer betekent voor Ajax als Ebecilio om het even overdreven weer te geven. Kluivert gelooft al zo hard in zich zelf, al die media aandacht maken de kans nog groter dat ie naast z'n schoenen gaat lopen. Doet me erg veel denken aan de situatie met Depay, alleen was die wel even ietsje beslissender.  Depay was daarentegen ook 3 jaar ouder voordat hij wel even ietsje beslissende was, Kluivert is 18 jaar heeft een goal of 8 gemaakt en 9 assist, Berghuis scoort nu ook voor het eerst in zijn leven 15 goals en hij is 25 dus in dat opzicht heeft Kluivert nog 7 jaar te gaan, kwa leeftijd en prestaties doet Kluivert het gewoon goed  @kokkieafc op papier misschien maar jij kijkt zeker geen eredivisie? Mijn verwoording vind ik ietswat genuanceerder. Het geeft ook precies weer waarom ik vind dat het deels een hype is. Namelijk omdat veel leden doen alsof het zo moeilijk is om uit te blinken op de Nederlandse velden. Hij laat het ‘slechts’ zien in de eredivisie ga dan niet gelijk over de wereldtop discussiëren. Nogmaals persoonlijk vind in Kluivert een erg goed talent, echter draven we wel heel ver door  Ik kijk genoeg eredivisie, het is een redelijke competitie om te beginnen als jeugd speler, het gaat mij erom dat een 18 jarige gewoon presteerd, welke buitenspeler van 18 jaar speelt wekelijkse zijn tegenstander dol en heeft elke wedstrijd een goal of assist? Zelfs een Berghuis speelt droevige wedstrijden en die is 7 jaar ouder dus in dat opzicht doet hij het gewoon goed, misschien moet je de lat wat lager leggen want de 18 jarige die gelijk de allerbeste zijn zijn zeer zeldzaam  Misschien een topclub in Belgie, Schotland of Zwitserland? Maar ik geloof niet dat er serieuze interesse is vanuit een Europese topclub. Kan het me alleen voorstellen dat ze hem zien als handelswaar, zoals meerdere grote clubs doen.  Bij welke Europese topclub zou Kluivert uberhaupt op de bank zitten, laat staan in de basis staan? City, United, Chelsea, Bayern, Dortmund, Real Madrid, Barcelona, Atletico, stuk voor stuk hebben ze spelers die klasses beter zijn dan Kluivert.  Wat moet Kluivert dan zeggen? Dat hij als doel Swansea City heeft? Hij mag toch dromen van de absolute top of mag dat niet? Of hij het haalt is het 2de maar ik denk dat elke speler dat soort doelen heeft.. Maar jij ziet hem waarschijnlijk liever zeggen dat Ajax zijn top is en misschien een transfer naar een middenmoot in Europa  Nee, het zou hem sieren als hij interesse in hem intern houdt en gewoon blijft voetballen in plaats van 100x over zijn toekomst te praten. Praat maar over de nabije toekomst, genoeg goals en assist leveren dat Ajax kampioen wordt. Dat moet zijn doel nu zijn.  Er worden gewoon door een heleboel media vragen aan hem gesteld. Als hij op al die vragen politiek correct zou antwoorden dat hij alleen aan Ajax denkt en niet verder droomt dan zoveel mogelijk goals en assists dit seizoen, dan valt heel Nederland er weer over dat hij nu al gehersenspoeld is in de mediatraining. Ik mag het wel, dit soort bluf. En zeg nu eerlijk, hoeveel Nederlandse aanvallers die altijd politiek correct waren hebben de top gehaald vs spelers die gewoon zeiden wat ze dachten?  Ik denk genoeg topclubs want die kijken naar potentie, die zijn een 18 jarige basisspeler bij een NL topclub die het voor zijn leeftijd gewoon goed doet al merk ik hier vooral dat men verwacht dat hij als 18 jarige 15+ goals terwijl hij pas sinds dit seizoen op LB speelt  Basel en Celtic zijn niet veel kleinere clubs dan Ajax naar mijn mening, maar dat was het punt van mijn post niet.  Ik citeer: ''hij bevestigt dat hij op dit moment al de mogelijkheid heeft om naar een topclub te verkassen.'  Ik vroeg mij af welke topclubs serieuze interesse zouden hebben in Kluivert. De clubs uit mijn opsomming zullen dat denk ik niet hebben, misschien als handelswaar. Andere topclubs die ik kon bedenken zijn topclubs uit de 'B-landen'.  Dat zijn de enige 2 die niet veel kleiner zijn. Maar het was gewoon een heel slecht voorbeeld. Want iedereen weet dat zulke clubs nooit basisspelers van Ajax kunnen halen. En dat geen enkele basisspeler van Ajax naar zulke clubs wil.  Jij vroeg het je niet af, jij trok al conclusies en zet Kluivert al weg is leugenaar. Ik citeer:  ''maar ik geloof niet dat er serieuze interesse is vanuit een Europese topclub ''  Kluivert is zeker een mannetje met branie en ook wat arrogant, maar ik vind hem geen leugenaar. Ik geloof best dat er clubs zijn die hem zouden willen voor de toekomst. Bij Napoli, Dortmund, Roma, RB Leipzig, Schalke, Valencia, zou die zeker niet misstaan op de bank.  Wordt eerst eens een seizoen lang de beste speler uit de Eredivisie met 15 goals en 15 assists. Vind dit nu zo lachwekkend uit zijn mond. Een beetje stoerdoennerij. Natuurlijk is het allemaal niet makkelijk met die media-aandacht dankzij pappie Patrick, maar toch. Dit soort uitspraken moet die niet doen..  Ach jochie, mag een speler tegenwoordig zijn dromen/doelen niet meer uitspreken voor wat hij in de toekomst zou willen? Of moet iedereen politiek correct zijn en zeggen dat Ajax hun plafond is en dat ie hopelijk eventueel een klein stapje kan maken?  Ik zou het inderdaad niet zo raar vinden als er al topclubs zijn die een keertje contact met Kluivert op hebben genomen. Hij is immers een zeer getalenteerde speler met een niet al te lang meer doorlopend contract. Die staat ongetwijfeld bij een hoop clubs op een lijstje, om het zo maar te zeggen.  Wat is dat met die berichtjes over Kluivert elke dag? Die jongen komt pas net kijken. Ik begin een beetje moe te worden van deze teksten van Raiola (ehh..kluivert). Eerst presteren en als je een seizoen constant presteert, dan kun je eens wat reopen.  Als Kluivert naar een topclub gaat dan is dat alleen op de loonlijst...de bank zal te hoog gegrepen zijn.  Weer een voetballer met een reputatie die hem vooruitgesneld is. Wat heeft hij tot nu toe gepresteerd? Juist, nog helemaal niks. Dat gaat ook niks worden als je zo onrealistisch beeld van jezelf hebt. Die zien we over een paar jaar terug op de bank bij een middenmoter in Engeland.  Hij moet hier überhaupt niet over praten. Kom op zeg! Is nog een broekie. Moet meer laten zien. Veel constanter spelen. En vooral eerst maar eens Oranje halen en drie, vier jaar bij Ajax een bepalende speler zijn. Maar, wat hij zegt klopt wel: als hij 23 is, zou hij er eventueel klaar voor zijn. Maar ik zie hem echt niet zo lang blijven. Hij heeft nu al zijn mond vol van al die topclubs. Maar als hij slim is, blijft hij tot zijn 23ste.  Tot je 23e in de eredivisie blijven heeft echt geen enkel nut. Als je echt de absolute top wil halen moet je er voor zorgen dat je met 23 24 jaar prestaties hebt geleverd in een grote competitie. Als ik hem was zou ik kijken hoe hij volgend jaar presteert als hij 15 goals maakt en 10 assists geeft dan zou ik het wel gaan proberen bij een betere club in een betere competitie. Toch zou ik als ik hem was de premier league vermijden maar dat wordt een lastig verhaal als hij zijn contract verlengt.  Depay was in de eredivisie een maatje groter dan dat kluivert nu is. Ook hij is geflopt. Zou wellicht aan zijn attitude liggen maar naar mijn mening heeft Kluivert ook een attitude. Denk dat hij de hype rondom hem niet kan waarmaken.  @Jani.. Depay was toen ook een stukje ouder voordat hij weg ging dus Kluivert heeft nog even de tijd dat te halen, als je ze dan wilt vergelijken moet je de 18 jarige Depay vergelijken met Kluivert en niet de 21 jarige Depay met de 18 jarige Kluivert..  De arrogantie spat er vanaf, ambities heeft deze jongen genoeg, nu nog zorgen dat je de ambities waarmaakt, dat is vooralsnog volslagen niet aan de orde. Volgens mij doet ajax er goed aan om hem snel te verkopen.  Volgens mij bedoelt hij dit minder arrogant dan het lijkt. De rest van het stuk toont hij zich ambitieus, maar ook realistisch. Heb het idee dat men Kluivert graag als een arrogant mannetje wil neerzetten.  Het is maar hoe je het leest, en op welke wijze natuurlijk. Vooral de niet ajacieden bestempelen alles wat hij zegt als arrogantie, what's new...  Ik moet wel zeggen dat ik me er ook een beetje aan begin te storen, topic 50 in de afgelopen weken, en dan dit soort verhalen.. Die moet je lekker achterwege laten, vooral als je nog jaren lang letterlijk alles nog te bewijzen hebt in Ajax 1, zo ga je vanzelf die afgunst krijgen.  Ja, de berichtgevingen zijn zo langzamerhand vermoeiend te noemen. Maar sommige leden stellen zich aan en doen alsof ze de strekking van zijn tekst niet begrijpen. Hij geeft enkel aan dat de mogelijkheid er voor hem is om naar een topclub te verkassen. Kennelijk zijn er (top)clubs die (verregaande) interesse in hem tonen. Hij geeft zelf echter aan dat op dit moment, deze leeftijd, hij geen rol voor zichzelf niet weggelegd. Wellicht over 4 á 5 jaar, en dan denkt hij dat hij misschien dan ook uitgeleerd is in de eredivisie.  Is hij arrogant, omdat hij aangeeft dat er clubs in hem geïnteresseerd zijn? Is hij arrogant, omdat hij vooruit probeert te kijken?  Ik hoop het voor hem. De manier die hij beschrijft lijkt me de juiste in ieder geval. Beetje bravoure mag ook best. Hij moet het natuurlijk wel nog waar maken, want ik heb geen idee waar z'n plafond ligt eerlijk gezegd.  Zo goed als Robben op z'n 18e vind ik hem bijvoorbeeld niet, maar goed, Ruud van Nistelrooy speelde op z'n achtiende volgens mij nog bij de amateurs, dus wie weet  Ja jongen wat mij betreft kun je gaan , niemand houd je tegen. Als jij naar een club als United bijvoorbeeld wil en vervolgens van de 60 wedstrijden er 45 op de bank zitten en 15x invallen dan moet je dat doen hé. Zoals ik al zei niemand houd je tegen. Als een club een goed bod doet bij Ajax is het goed he  ""die mogelijkheden zijn er. Maar op dit moment, op deze leeftijd, zie ik daar nog geen rol voor mij weggelegd. Misschien wel over vier of vijf jaar. Dan zie ik mezelf nog wel de kant van een van die topclubs opgaan. Als ik ben uitgeleerd. Dan ben ik 22, 23”  Hij geeft zelf al aan dat hij momenteel geen rol voor zichzelf ziet weggelegd bij een topclub. Dus hoe kom je er dan bij om zoiets te zeggen?  Kan iemand uit zijn omgeving die jongen weer even op aarde terugbrengen? Hij is zo vol van zichzelf, dat kan in de toekomst alleen maar problemen gaan opleveren. Hij kan leuk dribbelen in onze bescheiden competitie, maar dat zegt niks over de toekomst.  Ik begin zo langzamerhand een beetje moe te worden van de verhalen over Kluivert. Een leuk talentje die best aardig speelt maar op dit moment (lees wel op dit moment) Ajax als plafond heeft. Als hij wekelijks in de basis wil spelen of op zijn minst zijn minuten wil maken, moet hij nog minimaal 1 a 2 jaar bij Ajax blijven spelen want er is op dit moment geen enkele club uit de Europese top competities waar hij een basisspeler zal zijn  Hij loop wel erg veel te babbelen in de media. Kijk; een keer je mening geven is helemaal oké en je ambities uitspreken ook. Maar zn pa was gisteren ook al over Barca aan het rammelen, en ik meen dat hij vorige week of de week daarvoor (of allebei) ook al bezig was zn ambities van de toren te blazen. Er zijn grenzen. Wie heeft ie als zaakwaarnemer? O, wacht....  Matthijs de Ligt heeft fanatiek aan zijn sprintsnelheid gewerkt. De verdediger van Ajax wordt daarbij geholpen door voormalig topsprinter Troy Douglas, die al ruim een jaar betrokken is bij de...Lees verder",entertainment
"KRUININGEN - De gemeente Reimerswaal blijft gewoon zaken doen met de Sinkegroep. Een poging van Leefbaar Reimerswaal en ChristenUnie om het bedrijf links te laten liggen strandde dinsdagavond na een bij vlagen verhit debat.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  De rechtbank in Middelburg veroordeelde in december Sinke Transport tot het betalen van smartengeld en een schadevergoeding aan een ex-medewerker. Beide partijen kwamen met elkaar in botsing over de 'kerkrel' in de Gereformeerde Gemeente in Kruiningen. De werknemer sympathiseerde met oud-diaken Henk Jansen, terwijl de directie loyaal was aan dominee Gerrit Bredeweg.  De veroordeling van de Sinkegroep voor de onterecht ontslagen medewerker, leidt dus niet tot aanpassing van het aanbestedingsbeleid van de gemeente Reimerswaal.  LR en CU vinden dat het bedrijf niet langer opdrachten moet krijgen van de gemeente omdat de medewerker bij diens ontslag is mishandeld wegens zijn opvattingen over de 'kerkrel' in Gereformeerde Gemeente te Kruiningen.  Andere fracties steunden een motie om het beleid aan te passen niet. ,,Dit is een betreurenswaardig incident veroorzaakt door emoties. Maar er is geen sprake van structurele misstanden, wij twijfelen niet aan de integriteit van de Sinkegroep"", zei Peter Koeman (CDA). Ook PvdA, VVD en SGP vinden aanpassing van het aanbestedingsbeleid niet nodig.  ,,Men vindt de handelswijze van de Sinkegroep dus geweldig"", reageerde Marien Weststrate (LR) op de partijen die zijn motie niet steunen. ,,Blijkbaar mag je een medewerker op z'n bek slaan"", zei een eveneens teleurgestelde Andries Jumelet (CU).  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",politics
"De procureur-generaal botste voortdurend met de Venezolaanse president Maduro. „Wij zijn een dictatuur geworden.”  Door onze correspondent Nina Jurna | pagina 1  Rio de Janeiro  De nieuwe grondwetgevende vergadering die vrijdag in Venezuela werd geïnstalleerd, een volkscomité dat machtiger is dan het parlement, is direct begonnen aan een reeks zuiveringen. Het eerste slachtoffer: procureur-generaal Luisa Ortega Díaz.  Zaterdag werd haar kantoor omsingeld door zwaarbewapende militairen. Zij verboden haar naar binnen te gaan, en aanhangers van president Maduro scholden haar uit voor verrader. Uiteindelijk moest ze, ingeklemd tussen twee medewerkers, wegvluchten op een motor.  „De tegenstanders van de regering zijn gewelddadige fascisten die het gemunt hebben op de bevolking. Hun tijd is nu voorbij”, zei de voorzitter van de grondwetgevende vergadering, oud-minister Delcy Rodríguez, op de eerste zitting. Dit volkscomité is op initiatief van de socialistische president Nicolás Maduro gevormd.  Luisa Ortega, nu een felle en zeer uitgesproken criticus van de regering-Maduro, werd na een unanieme stemming door de 545 leden van de grondwettelijke vergadering, ontslagen uit haar ambt. Het Hooggerechtshof wil haar vervolgen wegens „misstappen”.  Luisa Ortega Díaz (59), in haar jonge jaren een fanatieke communiste, was in 2007 aangesteld als procureur-generaal. Ze was een trouwe chavista, een aanhanger van de, in 2013 overleden, voorganger van Maduro, Hugo Chávez, die het olierijke Venezuela omvormde tot een socialistische staat. Ook toen Maduro het roer overnam, bleef Ortega trouw aan de regering. Zij liet in 2014 tijdens massaprotesten talloze tegenstanders van Maduro opsluiten. Maar vanaf 2016 veranderde er iets bij haar, vertelde haar echtgenoot Germán Ferrer, een parlementariër van de socialistische regeringspartij, recentelijk in de media. „Ze kreeg steeds meer moeite met de vervolging van de talloze oppositieleiders, en ze vond dat rechtvaardigheid steeds verder te zoeken was.”  In april besloot het Hooggerechtshof, door Maduro gedomineerd, het door rechts overheerste parlement van zijn macht te ontdoen. Ortega stak hier een stokje voor. „Het is een breuk binnen de constitutionele orde. Het is mijn plicht om mijn zorgen te uiten over mijn land”, zei ze. Een paar weken later verkondigde Ortega dat de dood van een 20-jarige actievoerder die tijdens de protesten dodelijk was geraakt, was veroorzaakt door traangasbommen van de nationale garde. Dit stond haaks op de lezing van de regering dat de jonge actievoerder gedood was door kogels uit wapens van zijn oppositionele medestrijders.  Maduro kreeg er zo een belangrijke vijand bij, een ex-loyalist nog wel. Het Hooggerechtshof stelde een onderzoek naar haar in, ze mocht het land niet uit en haar tegoeden werden bevroren. Ondertussen waren er al volop dreigementen. Haar familie werd achtervolgd en bedreigd, haar stiefdochter werd kort ontvoerd.  Maar Ortega Díaz bleef juist in de aanval gaan en belegde aan de lopende band persconferenties. Nadat bedrijf dat belast was met de telling van de opkomst bij de stemming voor de grondwetgevende vergadering, bekend had gemaakt dat er gesjoemeld was met de ‘officiële’ uitslag, kondigde Ortega een diepgaand onderzoek aan. Dat was waarschijnlijk de laatste druppel voor de regering.  „Ik ben niet bang voor mijn veiligheid, maar wel voor de veiligheid van ons land. Ik ga door met strijden en erken mijn ontslag niet”, zei ze zaterdag. Haar functie is inmiddels opgevuld door Tarek William Saab, voormalig ombudsman en een trouwe bondgenoot van president Maduro, zoals Ortega zelf ook ooit was. Over haar ‘metamorfose’ zegt ze nu: „Niet ik ben veranderd, maar de mensen om me heen zijn veranderd. Ik heb altijd voor rechtvaardigheid gestreden, alleen geven de gezaghebbenden daar nu een andere invulling aan en zijn wij een dictatuur geworden.”  Het leger van Venezuela heeft zondag een aanval op een legerbasis bij de stad Valencia afgeslagen. Volgens regeringsbronnen viel een groep bewapende burgers onder leiding van een voormalige officier de basis aan. Zeven van hen zouden zijn gearresteerd. Een van hen werd gedood.  De aanvallers kondigden hun actie aan in een video die online werd verspreid. Daarin is een groep van vijftien mannen te zien, van wie sommigen zwaarbewapend, die „de onmiddellijke instelling van een transitieregering” eist. Hoe ze dat wilden afdwingen is onduidelijk.  „Dit is geen staatsgreep”, zegt de ogenschijnlijke opstandelingenleider in de video. Volgens persbureau Reuters gaat het om Juan Carlos Caguaripano, een voormalige kapitein van de Nationale Garde van het land. „Dit is een burgerlijke en militaire actie om de constitutionele orde in ere te herstellen”, aldus de opstandelingenleider in de video.",politics
"Floris van Wanroij met het uit 1642 daterende portret van een onbekende vrouw door de Dordtse schilder Pieter Hermansz. Verelst.  Kunstmarkt Op Brafa, de Brusselse kunst- en antiekbeurs, staat Floris van Wanroij als enige Nederlandse deelnemer tussen handelaren uit zestien landen. „Vroege schilderkunst is relatief goedkoop.”  Door onze redacteur Arjen Ribbens | pagina 12 - 13  Als vierjarige kleuter liep Floris van Wanroij aan de hand van zijn moeder Ria over een rommelmarkt. Of hij een ijsje wilde? Nee, geen ijsje. Hij wees iets anders aan: een bursa, zo’n met textiel bespannen map waaruit een priester bij eucharistievieringen de witte doek haalt waarop hij de gaven van brood en wijn plaatst.  Als scholier verlangde Van Wanroij tijdens vakanties ook niet naar pretparken. Liever ging hij in Valkenswaard naar Museum Van Gerwen-Lemmens, een inmiddels gesloten privé-museum met oude religieuze kunst. En op zijn twaalfde kocht hij op een veiling zijn eerste kunstwerk, een negentiende-eeuws portret dat nog altijd in zijn slaapkamer hangt.  Nee, zo verwonderlijk is het niet dat Floris van Wanroij (1981), tien jaar nadat hij zich had ingeschreven bij de Kamer van Koophandel, nog altijd de jongste Nederlandse handelaar is in oude meesters en vroege christelijke beeldhouwkunst.  Tot 4 februari doet hij voor de zesde keer mee aan Brafa, de Brusselse kunst- en antiekbeurs. Daar staat hij tussen handelaren uit zestien landen. Vreemd genoeg is Van Wanroij de enige deelnemer uit Nederland. Al kunnen bij zijn nationaliteit kanttekeningen worden gemaakt.  Hij is een halve Belg, zegt Van Wanroij. Zijn kunsthandel, een gesloten huis, is gevestigd in het kerkdorp Dommelen, pal naast de Dommelsche bierbrouwerij en op fietsafstand van de Belgische grens. „Wat betreft sfeer en omgangsvormen voelt Antwerpen voor mij vertrouwder dan Haarlem of Delft. Nederlanders kunnen zo direct zijn; Belgen zijn iets omfloerster.”  Toen hij vier jaar geleden door Tefaf werd uitgenodigd om mee te doen aan de Showcase, de afdeling voor veelbelovende handelaren, hield hij er nog rekening mee dat iemand op de beurs aan hem zou vragen: ‘Is de heer Van Wanroij er zelf ook?’  Zo’n misverstand is nu uitgesloten. De 37-jarige kunsthistoricus is uitgegroeid tot een erkend handelaar. Hij heeft een klantenkring opgebouwd, aan musea verkocht, en collega-handelaren zijn blij met de jeugdige aanwas in hun sector.  Van Wanroij noemt Brafa een „superbeurs”. In de toekomst hoopt hij ook op Tefaf te staan, een beurs die op alle fronten nog altijd een treetje hoger staat. „Maar in Maastricht zou ik nu nog een kleine speler zijn die zich moet meten met de wereldtop.”  Van Wanroij droomt ervan ooit een ‘ontbijtje’ of ‘banketje’ van Pieter Claesz of Willem Claesz Heda te kunnen aanbieden. Voorlopig is hij blij met het topstuk voor zijn Brusselse stand dit jaar: een uit 1626 daterend bloemstilleven door Ambrosius Bosschaert de Jonge en zijn broer Johannes Bosschaert. Met een vraagprijs van 350.000 euro is dat het duurste kunstwerk dat hij ooit aanbood.  Hij noemt zichzelf „een verkapte verzamelaar”. Het spel van loven en bieden vindt hij een noodzakelijk kwaad. Bijzondere nieuwe stukken vinden, zorgen voor een gedegen documentatie, restauraties begeleiden, dat is waar zijn hart naar uitgaat.  Na zijn studie kunstgeschiedenis ging hij aan de slag bij een veilinghuis in Amsterdam. Voor de dingen die hij zo leuk vond, het onderzoek, was daar nauwelijks tijd. „Ik kreeg er geen grip op zaken. Hoe jong ik ook was, ik kreeg van de mensen om me heen het advies om voor mezelf te beginnen.”  Van Wanroij reist veel. Klanten bezoeken, kijkdagen van veilingen aflopen, beurzen bezoeken. „Het is goed om te weten wat er speelt in de handel.”  Toen hij eind oktober in New York was voor Tefaf Fall pikte hij ook de kijkdag mee van Salvator Mundi, het schilderij van Leonardo da Vinci dat later voor 450 miljoen dollar werd geveild.  Is zo’n recordbedrag goed voor de markt in oude meesters? Van Wanroij twijfelt. „Het is een hype. Ik weet niet wat het effect daarvan is op de publieke beeldvorming. Kunst moet niet gaan over enorme bedragen. Dat leidt maar tot misverstanden. De markt voor moderne kunst is volstrekt overspannen. Vroege schilderkunst daarentegen is relatief goedkoop. Een goed schilderij van een belangrijke meester waar soms boekenkasten over vol geschreven zijn, kost soms minder dan een tekening van een moderne kunstenaar.”  Hij wijst naar de muur, naar een portret van een jong meisje met een ragfijne halsdoek, dat hij van een Britse familie kocht. Het is in 1642 geschilderd door Pieter Hermansz. Verelst, een schilder uit Dordrecht, en het zit nog in de originele ebbenhouten lijst. In Brussel vraagt Van Wanroij er 65.000 euro voor. Natuurlijk, een serieus bedrag, zegt hij. Maar kun je op Brafa voor hetzelfde bedrag ook zeldzame moderne kunst van museaal niveau vinden?  Hij hoopt op een koper voor zijn Verelst en zijn Bosschaert. En anders hangt hij het thuis nog een tijdje aan de muur, ook geen straf. Maar wellicht gebeurt hetzelfde, zegt hij, als op de eerste beurs waaraan hij in 2010 deelnam, de kleine Brusselse beurs Eurantica.  Een Belgisch echtpaar hield toen stil bij zijn topstuk, een schilderij waarvoor hij 50.000 euro vroeg. Meestal is met aankopen veel tijd gemoeid, zegt Van Wanroij met een lach. „Dit keer niet. Na een paar minuten zei de vrouw dat ze het schilderij wilden hebben. Ik vroeg het paar of ze het prijskaartje naast het werk hadden gezien. Ja, dat hadden ze. ‘Is het dan verkocht?’, vroeg ik. De man knikte. En toen zei hij: ‘Als ons moeder zegt dat ’t goed is, dan is ’t goed.’”",entertainment
"Caroline de Gruyter  pagina 12 - 13  Toen Katherine Cramer op een ochtend in 2007 aanschoof bij een groep kaartende mannen in een diner in een dorpje in de Amerikaanse staat Wisconsin, kreeg ze meteen de wind van voren. Ze was erop voorbereid. Universitaire docenten politicologie weten dat ze geen helden zijn in small town America. „Wij nemen hier een douche ná het werk”, zei een van de mannen, als binnenkomer. „Professors hebben assistenten die het werk voor hen doen”, stelde een ander vast. „En die assistenten hebben secretaresses die zelf secretaresses hebben. Al die mensen hebben ziektekostenverzekeringen en pensioenen die wij niet hebben.”  Jarenlang ging Cramer, die zelf uit Wisconsin komt, ’s ochtends in diners en pompstations zitten om naar de ‘gewone man’ (soms vrouw) te luisteren voordat die naar het werk ging – áls er nog werk was. Ze wilde begrijpen hoe deze Amerikanen tegen de wereld en de politiek aankijken. Wat ze optekende, is één lange litanie tegen de politieke en culturele dictaten die stedelingen volgens hen over de rest van het land uitvaardigen. In haar boek The Politics of Resentment (2016) concludeert Cramer dat plattelanders bijna allemaal vinden dat er niemand naar ze luistert, dat iedereen ze benadeelt, kortom „dat ze nooit krijgen wat ze verdienen”.  De schuldigen, in hun ogen, zijn de elites. Niet de zakenelites of de multimiljonairs op Wallstreet die de kredietcrisis ontketenden en lobbyden voor belastingverlagingen, waardoor er minder dollars naar dorpsscholen of regionale wegen gingen. Nee, voor hen zijn het ambtenaren die hun het leven zuur maken. Federale, regionale en lokale ambtenaren – alles en iedereen op de payroll van de staat.  Hier ligt een parallel met Europa. Ook de AfD, die vooral stemmen trekt in rurale delen in het voormalige Oost-Duitsland, gaat tekeer tegen ambtenaren in Berlijn en Brussel. De Oostenrijkse FPÖ is het populairst op het platteland, waar vooral nog witte mannen wonen. In Groot-Brittannië stemden dorpjes voor Brexit – de ultieme wraak op dienstkloppers in Brussel – maar grotere steden niet. En dan was er de sinterklaasintocht in Dokkum. „Dat ‘gedoe uit de Randstad’ willen ze niet in Friesland,” noteerde de Volkskrant. Iemand riep: „Laat ze met hun gezeur in Amsterdam blijven.”  In datzelfde Amsterdam, op de universiteit, kwam Cramer laatst uitleggen wat er nieuw is aan deze meningen: niets. „Die wrok van het platteland tegen de stad is er altijd”, zei ze. „Wat nieuw is, is dat politici er gebruik van maken. Ze vergroten die wrok uit en projecteren hem op één bepaalde groep met slogans als: ‘Drain the swamp’!”  In Wisconsin maakte Scott Walker, een Republikein, een politiek wapen van de perceptie dat het platteland altijd de sigaar is. Jarenlang besteedde niemand, ook hij niet, aandacht aan die perceptie. Maar Walker wilde gouverneur worden. Hij had stemmen nodig. Zoals Marine Le Pen desolate noord-Franse dorpjes een stem en identiteit gaf, zo beloofde Walker ineens alle uithoeken van Wisconsin de hemel. Zodra hij gouverneur was, beperkte hij de rechten van de nieuwe zondebokken: onderwijzers, buschauffeurs, postbodes. Daarna verminderde hij de belastingdruk voor de rijken en schrapte hij overheidsprojecten die minder gefortuneerde plattelanders ten goede zouden zijn gekomen. In de dorpen hebben ze Walker sindsdien nauwelijks meer gezien. De wrok komt tot aan het plafond. Donald Trump maakte er dankbaar gebruik van.  „In Europa lijkt het me minder erg”, zei Cramer. „Jullie zijn geschrokken van Trump, toch?” Dat is zo. Maar de ‘slag om Dokkum’ doet vermoeden dat het een beetje vroeg is voor opgewekte conclusies.",politics
"Het is niet moeilijk om Ybeltje Berckmoes weg te zetten als een rancuneus politica. Haar boek over haar jaren als VVD-Kamerlid, dat deze week verscheen, biedt daar ruim de gelegenheid toe. In ‘Voorlichting loopt met u mee tot het ravijn’ serveert ze de ene na de andere partijprominent af: Halbe Zijlstra is een botterik en geobsedeerd door beeldvorming, Mark Rutte heeft gebrek aan empathie en Klaas Dijkhoff gedraagt zich als „een generaal”.  Zelf speelde Berckmoes in zes jaar niets klaar. Ze agendeerde geen enkel onderwerp, diende nul wetsvoorstellen in en werd genegeerd door journalisten. Zijlstra vatte het als volgt samen in een functioneringsgesprek, schrijft ze: „Jij hebt geen enkel talent om politicus te zijn.”  Toch schetst Berckmoes een beeld van de VVD-top dat veel mensen in de partij herkennen: een gezelschap dat uitsluitend nog gericht is op het behoud van de macht. Premier Rutte en zijn bewindslieden moeten slagen – daaraan is alles ondergeschikt. Het gevolg: straffe fractiediscipline, een voorkeur voor volgzame Kamerleden en een obsessie voor beeldvorming in de media.  Vraag goed ingevoerde VVD’ers naar de symptomen en deze opsomming volgt: we hebben na regeren met eerst de PVV en nu de PvdA geen eigen gezicht meer, er is amper nog intern debat en nieuwe ideeën komen niet tot wasdom. Een VVD-Kamerlid: „En dan moet het gedwongen huwelijk met CDA, D66 en ChristenUnie nog beginnen.”  Uniek is het zeker niet, de transformatie van de VVD tot machtsmachine. Eerder gebeurde het bij de PvdA onder Wim Kok en het CDA van Ruud Lubbers en Jan Peter Balkenende. Het lijkt onontkoombaar bij een partij die langdurig de premier levert. Wat het boek van Berckmoes aantoont, is dat de opkomst van sociale media en het grillige electoraat de controledwang nóg groter hebben gemaakt.  Klaas Dijkhoff, beoogd opvolger van Halbe Zijlstra als fractievoorzitter, zou volgens ingewijden zijn Kamerleden meer vrijheid willen geven. Maar hoe kan dat, met één zetel meerderheid? Ook voor Dijkhoff lijkt de rol van fractiedompteur onontkoombaar. Opnieuw dreigt alles gericht te zijn op het behoud van de verworven macht.  Hier volgt de schets van het ontstaan van een machtsmachine in drie fases.  Een vrijdenkersruimte. Dát wilde Mark Rutte hebben in het deel van de Tweede kamer waar de Volkspartij voor Vrijheid en Democratie is gevestigd. Aan de wand van het vrijgemaakte kamertje: omstreden cartoons van Gregorius Nekschot en wat naaktschilderijen van Ellen Vroegh, die elders na klachten van moslims waren verwijderd.  Veel werd er niet meer van Ruttes vrijheidsideaal vernomen. Vanaf 2010 ging het snel: hij maakte de VVD voor het eerst in de geschiedenis de grootste partij van Nederland om de eerste liberale minister-president in bijna honderd jaar te worden. Rutte I was vanaf de start omstreden door de gedoogconstructie met Geert Wilders’ PVV. De coalitie leunde op een minimale meerderheid van 76 zetels.  De nieuwe fractieleider Stef Blok trok de teugels strak aan. Zo mochten Kamerleden geen contact hebben met verslaggevers zonder tussenkomst van hun woordvoerder. „Journalist? Altijd ons eerst even aanschieten”, citeert Berckmoes een e-mail van de afdeling Voorlichting.  Blok zag het als zijn belangrijkste taak om Rutte uit de wind te houden. Al het andere was daaraan ondergeschikt. Hij deed dat uitstekend, zeggen VVD’ers die in die tijd in de fractie zaten. De prijs was wel dat Kamerleden geen millimeter ruimte kregen. ‘Minister van fractiezaken’, noemden ze Blok schertsend.  „Niet erg liberaal”, kenschetst een betrokkene de manier waarop de VVD-fractie sinds 2010 opereert. De partij kende altijd een open fractiecultuur waarin Kamerleden veel zelfstandigheid genoten. Tien jaar geleden nog, onder fractieleider Jozias van Aartsen, kregen VVD-Kamerleden maximaal de ruimte om hun eigen afwegingen te maken.  Maar, zeggen VVD’ers, het was ook de periode dat Geert Wilders zich afscheidde en voor zichzelf begon. Aan het begin van Ruttes leiderschap kwam daar nog eens de traumatische breuk met Rita Verdonk bij. ‘Eendracht boven alles’, werd het motto in de partij op het moment dat Rutte aantrad als premier.  De man die geldt als architect van Bloks straffe bewind, was hoofd Voorlichting Henri Kruithof. Een rol die hem weinig vrienden opleverde. „Dit heeft wonden geslagen die nog steeds zeuren”, zei Kruithof in NRC toen hij in 2015 vertrok. „Dus als je hier op de fractie even rond vraagt, vind je er al snel een paar die uitroepen: blij dat-ie ophoepelt.”  In haar boek, zegt Kruithof nu, doet Berckmoes alsof de afdeling Voorlichting „de grote boosdoener” is. „Maar die heeft natuurlijk geen enkele macht zonder dekking van de fractievoorzitter. Stef Blok wilde het. En dus gebeurde het zo.”  Mark Rutte beschaamt het vertrouwen van zijn partij niet. Na de tussentijdse val van Rutte I wordt de VVD in 2012 opnieuw de grootste partij – met een recordaantal van 41 zetels. Stef Blok krijgt een beloning voor zijn ondankbare werk: hij wordt minister in het kabinet-Rutte II.  Onder de nieuwe fractieleider Halbe Zijlstra blijft het strakke regime grotendeels overeind – ook al is er sprake van een ruimere meerderheid. Zie daar de parallel met andere machtspartijen. Onder het tweede paarse kabinet (1998-2002) hield de weinig empathische PvdA-fractieleider Ad Melkert de boel kort, al genoot het kabinet van Wim Kok een comfortabele meerderheid in zowel de Tweede als de Eerste Kamer.  Berckmoes beschrijft Zijlstra als een horkerige zetbaas van Rutte die geen enkele ruimte liet voor discussie in de fractie. Alle belangrijke kwesties werden – net als bij Paars II – al tevoren afgekaart in de coalitietop. In werkelijkheid, zeggen VVD-ingewijden, gaf Zijlstra de Kamerleden méér vrijheid dan Blok. Het probleem was alleen dat een aantal fractieleden – onder wie Berckmoes – simpelweg niet over het politieke inzicht beschikte om op eigen benen te staan.  Hoe dat kon? Zowel in 2010 als in 2012 had de VVD te weinig sterke kandidaten op de lijst staan, geven VVD’ers toe. In beide gevallen was er geen rekening gehouden met zo’n enorme verkiezingsoverwinning. „We zijn bij plek 30 opgehouden met denken”, zegt een betrokkene. „De rest hebben we gewoon ingevuld.”  Stef Blok wilde het, en dus gebeurde het zo.  Gevolg: in de loop van Rutte II ontstond in de fractie een tweedeling tussen een grote groep anonieme backbenchers zoals Berckmoes, en een select groepje prominenten (‘speerpuntwoordvoerders’) die veel in het nieuws waren: Han ten Broeke, Malik Azmani en Klaas Dijkhoff (voordat hij staatssecretaris werd).  Achter de schermen vonden veel VVD’ers hun partijeider Rutte de afgelopen jaren „te veel premier, te weinig VVD’er”. Om die reden kwam Zijlstra, ondanks zijn loyale opstelling, een aantal keer hard in botsing met Rutte. Het patroon was steeds hetzelfde: Zijlstra vond dat Rutte te makkelijk compromissen sloot – én hem telkens voor een voldongen feit plaatste. Zo ging het bij het sociaal akkoord met werkgevers en vakbonden en – het allerheftigst – rondom het derde steunpakket aan Griekenland, in de zomer van 2015.  In al die gevallen bond Zijlstra uiteindelijk in of werkte mee aan een compromis. Het belang van de coalitie en de partij woog zwaarder dan de liberale beginselen. Een voortijdige val van Rutte II, daar had niemand wat aan. Want, zo weet iedereen in de partij, de VVD heeft zijn positie als grootste fractie maar aan één persoon te danken: Mark Rutte.  Eigenlijk zou Ybeltje Berckmoes al in 2012 zijn bedankt voor haar aanwezigheid als Kamerlid. Op voorspraak van Stef Blok keerde ze toch terug op de kandidatenlijst, bevestigen ingewijden. De enige reden: Berckmoes woont in de Kop van Noord-Holland, een regio die binnen de VVD slecht is vertegenwoordigd.  De truc leverde de VVD slechts 1.196 stemmen op – en vervolgens een hulpeloos Kamerlid. Dat leidde binnen de partij tot de ‘Ybeltje-norm’: zittende Kamerleden die door willen, moeten dezelfde plek krijgen op de lijst als de vorige keer óf hoger. Anders verdwijnen ze van de lijst. De gedachte: nooit meer een Ybeltje.  De strikt gehanteerde norm is niet het enige symptoom van een machtspartij. Er was een tijd dat de VVD graag spotte met de banencarrousel van de PvdA; hét symbool van hun arrogantie. Inmiddels zetten de liberalen hun uitzendbureau net zo ongegeneerd in. De gestruikelde staatssecretaris Fred Teeven? Geschikt voor de Raad van State, vond Rutte. Tot de vroegere hoon die de PvdA trof, hem zelf raakte. Einde Fred Teeven.  En wat te denken van de analyse van twee VVD’ers die de afgelopen jaren in het commandocentrum van de partij zaten? De flamboyante Ton Elias benoemde bij zijn gedwongen afscheid als Kamerlid wat hooggeplaatste VVD’ers herkennen: een „ja-en-amen-cultuur”. Vertrekkend minister Edith Schippers stipte onlangs in het AD de ideeënarmoede aan: „Nu de economische storm is geluwd en er een nieuwe Kamerfractie zit, is het wel weer tijd om te herijken: wat is er bereikt en welk beleid is er nu nodig?”  Er is amper nog intern debat, nieuwe ideeën komen niet tot wasdom.  Zie daar het spanningsveld tussen Rutte en Dijkhoff – vaak genoemd als zijn opvolger. Dat Rutte aan zijn laatste termijn bezig is, lijdt in de VVD weinig twijfel. Alleen: de geschiedenis geeft Dijkhoff weinig hoop dat het fractievoorzitterschap van de grootste regeringspartij een goede uitgangspositie biedt. Doorgaans komt een machtsmachine met donderend geraas tot stilstand als de langzittende premier vertrekt – niet zelden omdat hij één verkiezing te lang blijft.  De meest recente evaluatie van zo’n ongeval stamt uit 2010. „Het CDA is kleurloos geworden”, staat er in Verder na de klap, het rapport over de verpletterende nederlaag van Jan Peter Balkenende. „Deels door gebrek aan inhoudelijk debat, deels doordat er gekozen wordt voor ‘kandidaten waar je geen ongelukken mee krijgt’, deels door veel te veel het accent te leggen op strategie en communicatie. Durf te kiezen voor inhoud en kandidaten met karakter.”",politics
"Een onervaren kraanmachinist heeft per ongeluk 90 procent van de beschermde grote vuurvlinders in natuurgebied Brandemeer vernietigd.  De man nam de oeverwallen in het gebied bij Wolvega te rigoureus onder handen bij het opschonen van de sloten. Daarbij zijn mogelijk alle overwinterende rupsen van de grote vuurvlinder weggeschraapt, vreest de Vlinderstichting.  De inheemse grote vuurvlinder is een ernstig bedreigde soort die zelfs Europees beschermd is. Veenpolders zoals de Brandemeer vormen zijn laatste leefgebied. Pas in 2007 is de vlinder hier aangetroffen. In het naastgelegen natuurgebied Rottige Meente komt hij al langer voor.  Vlinderdeskundige Henk de Vries zag de gevolgen van het desastreuze onderhoud tijdens een rondleiding van ambtenaren uit Overijssel. ,,Deze excursie was juist bedoeld om te laten zien hoe je leefgebied kunt aanleggen voor de zeldzame grote vuurvlinder. Het is wel erg zuur dat we dit nu aantreffen.’’  Oeverwallen zijn van levensbelang voor grote vuurvlinders. Ze leggen hun eitjes namelijk bijna alleen in waterzuring, een plant die vooral langs sloten en plassen groeit. Die planten zijn nu onbedoeld verdwenen in de Brandemeer.  Het onderhoud vond plaats in opdracht van Staatsbosbeheer. Die laat weten dat de kraanmachinist nieuw was ingezet en geen goede instructies over de kwetsbaarheid van het gebied had gekregen. ,,Staatsbosbeheer is hier erg van geschrokken’’, aldus het Friese afdelingshoofd Jesler Kiestra.  Hoeveel rupsen het onderhoud hebben overleefd moet deze zomer blijken. Staatsbosbeheer en de Vlinderstichting maken een gezamelijk plan om de populatie voor het gebied te behouden.",entertainment
OIRSCHOT - Nog twee maanden en dan mag er weer geknald worden tijdens oud op nieuw. Een 15-jarige jongen uit Oirschot had alvast een voorraad ingeslagen. Op zijn slaapkamer vond de politie een rugzak vol vuurwerk.  In die tas zaten ruim zeventig knallers. De politie kwam de jongen op het spoor nadat in september iemand anders op de kermis in Oirschot vuurwerk had afgestoken.  Via via kwam de politie bij de jongen terecht. Volgens de buurtbrigadier zag de moeder van de jongen het gevaar niet. Na verhoor is de jongen naar Bureau HALT gestuurd voor een alternatieve straf.,entertainment
"Al jarenlang doet visser Piet Ruijter in opdracht van het havenbedrijf Amsterdam onderzoek naar de visstanden in de haven. Met kleine netten en fuiken bekijkt hij wekelijks wat er in het Amsterdamse water rondzwemt. Gisteren bleek dat een heuse zeehond te zijn.  Toen Ruijter, de laatste beroepsvisser van Amsterdam, gisteren zijn netten ophaalde in de Amerikahaven, vond hij daarin zeebaarzen, gewone baarzen, grote Chinese wolhandkrabben, snoekbaarzen, tongen, wijting, steenbolk en een bot. Maar er bleek ook een zeehond met zijn staart vast te zitten. Ruijter bevrijdde het beestje meteen. De zeehond keek nog even om, vertelt Ruijter aan AT5. Maar dook daarna de diepte in.  'Enkeltje Amsterdam'Het is niet de eerste keer dat er een zeehond in Amsterdamse wateren zwemt, maar het is wel heel bijzonder, vertelt stadsecoloog Martin Melchers. De sluizen bij IJmuiden zijn de toegangspoort voor de zeehonden. 'Bij het manoeuvreren van de schepen vanuit zee, voor en in de sluizen, stroomt schroefwater voor en achterwaarts. Hierdoor raken veel vissen uit balans en zijn een makkelijke prooi voor zeehonden. Als de sluisdeur achter de zeehond dichtgaat is de enige richting een enkeltje Amsterdam.'  In 2011 zwierf er zo'n zeven weken lang een zeehond door de stad. Het beestje werd zelfs in de Amstel gezien.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",other
"Maandag, 11 december 2017 om 16:52  Kenneth Perez is van mening dat de scheidsrechters in het Nederlandse profvoetbal de regels niet op dezelfde manier naleven. De Deen zag dat Joël Veltman bij tijd en wijle overtredingen nodig had om zijn tegenstander te verschalken en stelt dat de Ajacied bij het duel met PSV enigszins is gematst door scheidsrechter Kevin Blom.  Perez vergelijkt een moment bij de wedstrijd van Roda JC Kerkrade tegen FC Groningen met een incident dat zondag plaatsvond in de Johan Cruijff ArenA. Adil Auassar werd bij de Limburgers bestraft, omdat hij Tom van Weert vloerde, terwijl Veltman wegkwam met een vermeende overtreding op Derrick Luckassen. ""Dat is het gekke. Bij Roda krijgt Auassar wel een penalty tegen en een rode kaart. En hier laat Blom het gaan.""  ""Veltman zit er wel omheen met zijn armen. Je ziet duidelijk die hand"", vult Ronald de Boer bij FOX Sports aan. ""Ik vind het wel weer echt een Veltman-actie. Dan denk ik: wat wil je nou? Eroverheen klimmen of zo?"" Onder anderen Pierre van Hooijdonk en Hugo Borst constateerden al dat Veltman in de wedstrijd tegen de Eindhovenaren de duels niet schuwde.  ""Hij was in de wedstrijd alleen maar aan het zuigen. Hij probeerde met name Hirving Lozano gewoon een rode kaart aan te naaien"", aldus Van Hooijdonk. Borst stelde in zijn column in het Algemeen Dagblad dat Veltman vooral aan het 'kickboksen' was: ""Luuk de Jong beukte hij in de nek, aan Lozano bleef hij kleven en toen de Mexicaan hem terug aaide, ging Veltman neer. Volgens mij knelde zijn aanvoerdersband de toevoer van bloed naar zijn hoofd af.""  De hetze tegen Joã«l is geopend. Ik kan me voorstellen dat al deze preutse mooi-weer voetballers niet houden van het soort voetbal dat Veltman laat zien. Maar hij doet er alles aan om z'n tegenstander uit de wedstrijd te halen. En dat was bij Lozano duidelijk het geval. Scouts uit Italie zullen dit denk ik wel kunnen waarderen en ik ook, vond Veltman gisteren samen met Frenkie en Neres de beste aan Ajax kant. Hij laat zien wat je nodig hebt op dit niveau om te winnen. Het zijn ook dit soort taferelen waar het Nederlands voetbal internationaal vaak op wordt afgestraft.  Deze hetze heeft hij toch volledig aan zichzelf te danken. Hij maakte niey alleen belachelijke overtredingen maar probeerde ook nog zijn tegenstander een kaart aan te smeren met een zeer duidelijke schwalbe. Zulk soort spelera moeten eens hard aangepakt worden.  Vorige week maaide Jos Hooiveld, Kluivert bijna doormidden en de andere houthakkers van Twente waren even hard aan het beuken. En daar hoor je niemand over want dan is de manier om Ajax te verslaan gevonden. Hypocriet gedoe, het is geen korfbal waar je naar kijkt. Die schwalbe die hij maakte toen Lozano aan z'n hoofd kwam had ie niet moeten doen net zoals hij Luckassen niet op z'n hoofd had moeten tikken. Maar verder heeft hij de hele wedstrijd op t randje gevoetbald en z'n directe man helemaal gekilled.  Niet steeds terugvallen op wedstrijden die geweest zijn. Maar oordelen op waar het toppic over gaat. Die actie van vorige week is besproken en iedereeen was het eens, dat het direct rood had moeten zijn. We hebben het hier over een persoon die iemand in het gezicht slaat/drukt met zijn elleboog vervolgens een aai krijgt en naar de grond gaat alsof hij zwaar gewond is, lomp een spits omver loopt in de 16 en dan na afloop rustig zegt dat Lozano snel op zijn teentjes is getrapt en dat daarom zijn acties tegen hem geoorloofd zijn. Deze man is aanvoerder onwaardig. .  De voorgaande jaren was Guardado ontzettend hard en gemeen aan het spelen tegen Ajax. Wat zeiden alle analytici: geweldig zo’n speler te hebben. Daar win je wedstrijden mee. Soms moet je de grens op zoeken. Nu doet Veltman het, en iedereen begint te zeiken. Is het niet een beetje goedkoop om altijd dezelfde personen af te zeiken  Ik vond Veltman prima spelen en alles is geoorloofd totdat de scheids anders zeg/aangeeft; provoceren en schoffelen mag best. Wel moet ie kappen met de stervende zwaan te spelen als ie geraakt wordt, irritant... En dat geval met Lukassen was oerdom, want is gewoon n overtreding, dus pingel. Gelukkig floot Blom niet in dit geval...  Daarnaast lees ik alom (selectieve) verontwaardiging over het fysiek afstoppen van (vooral) Lozano, maar zijn 'we' in Nederland niet te lief volgens de kenners? De spelers in NL moesten toch fysieker spelen en meedogenlozer zijn?  Het grappige aan de situatie is dat het bij Veltman door de achterban wordt toegejuichd, terwijl Hendrix dan weer wordt afgemaakt. Beide hadden met rood van het veld gemoeten, Hendrix had makkelijk 6 gele kaarten kunnen krijgen, en zo ver ik me kan herinneren is een slaande beweging volgens de reglementen ook nog steeds direct rood. Het is maar net door welke bril je het wil zien lijkt het wel.  6 gele kaarten is overdreven, zo veel overtredingen had die niet eens volgens mij waren het er 2 of 3. Dat zeuren over rood heeft daarnaast geen enkel nut na 2 overtredingen geeft zo wat geen enkele scheids een 2e gele kaart meer. Dat is een patroon wat je steeds vaker terugziet komen. Die opstootjes slaan daarnaast van beide kanten nergens op.  Beste aanvoerder ooit... Als het je niet bevalt, jammer dan. Veltman doet wat hij moet doen om te winnen. Als hij voor een andere club had gespeeld en dit dan tegen Ajax had gedaan was hij de held van Nederland geweest, maar nu word hij nog net niet gekruisigd.  Vorig seizoen had PSV in de personen van Guardado en Moreno ook twee van dit soort spelers, die dan volgens de mening van velen niets verkeerd deden.  @kersje, zo is dat. Er was maar 1 actie echt dom en dat was die bruuske en brute sliding van Hendrix op Neres. Dat was pas echt een tweede gele kaart waard, maar Blom marchandeerde daar en spaarde daarmee Psv. Daar hoor je niemand over.  Zo zie je maar weer, zelfs na het declasseren van PSV gaat het er bij velen weer alleen maar over wat er fout had kunnen gaan bij Ajax. Over op slakken zout leggen gesproken. Het zou alleen over de negatieve spelopvatting van PSV moeten gaan en de zwakte van Psv, maar er wordt alleen gekeken naar hoe PSV had kunnen winnen met de hulp van de scheidsrechter ipv hoe ze het op eigen kracht hadden kunnen doen.  Overigens was het theater van Veltman in mijn ogen een reactie van hem op het theater van Lozano. Het begon pas echt na het gerollebol van Lozano nadat Lozano zogenaamd aan het hoofd werd geraakt. De impact van de klap werd opgevangen door de bovenarm van Lozano, maar Lozano ging met zijn voetjes trappelen alsof hij zijn laatste stuiptrekkingen deed. Een minuut later gooide hij er een sprint uit die zijn weerga niet kent, met een goeie actie erachteraan. Zo'n inspanning kan je niet leveren nadat je aan je hoofd bent geraakt, dus theater.  DonCo, is een reden dat de Mexicanen die geen fan van zijn oude club zijn hem uitkotste en werd ik toevallig op voorhand al voor getipt door vriend van me die Mexicaanse competitie volgt. Lozano is zelf meester in het theatraal kaarten aannaaien als ik hem mag geloven, is dan alleen maar mooi als hij nu eens een gelijke treft. Was goed te zien hoe gefrustreerd hij was met vingertje op mond leggen, fokken aan shirt en slaan naar Veltman toen bal aan totaal andere kant van veld was. (Zie die situatie nu pas voor eerst, moest wel lachen, gewoon plat handje tegen Veltman uit frustratie) Dan weet je dat je goed zit als verdediger, als de aanvaller meer bezig is met jou raken dan niet geraakt worden door jou.  janssen. welke grove ovetreding heeft hij gemaakt dan? die hand in het gezicht? lozano tikte hem niet veel later op zn achterhoofd. en kaart aannaaien? zag je hie lozano met zn benen lag te wapperen toen frenky hem raakte? overdreef ook enorm! kan me nig een rode kaart tegen vvv herinneren. toen was er ook sprake van een enorme overdreven valpartij. stel je niet zo aan. als je de ene keer uitdeelt en overdreven doorrolt, dan moet je er ook tegen kunnen wanneer het tegen je wordt gedaan. en hoe vaak heeft de jong al niet rood moeten krijgen voor wapperen met zn armen en ellebogen? bijna bij elk kopduel dat hij aangaat duwt hij, trekt hij of laat zijn armen gelden. dus hou op net de calimero uithangen en neem je verlies als een man. niet als een klein kind.  Irritant doen, provoceren dat hoort er allemaal bij. Elke niveau hoger dan de Eredivisie kom je dit meer en meer tegen. En Nederlandse clubs gaan er altijd aan ten onder omdat wij van die typische brave koorknaapjes mentaliteit hebben. Je hebt ook types Nigel de Jong, Davids, van Bommel, Gatusso, Materazzi en Pepe's nodig om wedstrijden te winnen. Zolang het maar bij provoceren blijft is het allemaal ok, als je net als Guardado meteen Dolberg in de eerste minuut geblesseerd schopt ga je te ver.  Leuk betoog hoor. Maar als je afsluit met ""guardado meteen Dolberg in de eerste minuut geblesseerd schopt"", neem ik aan dat in jouw visie de ongelukkige kniestoot van De Jong op Lozano met poging tot moord wordt bestempeld.  Voor grote jongens voetbal pleiten en dan die actie van Guardado, waar die volledig voor de bal gaat en Dolberg amper raakt zeggen dat het te ver gaat is hypocrisie van de bovenste plank. Oftewel het mag hard, maar alleen als het ikke uitkomt.  Zoals ik t zag leek dat van Frenkie onbewust terwijl Guardado de schopjes juist leek op te zoeken. Ik vind dat je goed je best hebt gedaan als je in 20 minuten twee man geblesseerd van het veld kunt laten gaan. Hard mag, zolang je maar niemand blesseert of de intentie hebt om iemand te blesseren.  Wat een onzin. Bij Toivonen en van Bommel werd er terecht iets van gezegt en hier ook weer. Een speler uit de wedstrijd halen door er kort op te zitten maar volgens de regels te spelen is absoluut top, maar wat Veltman deed heeft niks met voetbal te maken.  Arm in het gezicht planten, elleboog met opzet in de nek beuken, schwalbes maken. Kom op zeg, wat een niveau, dat heeft niks met voetbal te maken en had gewoon een rode en twee gele kaarten moeten zijn. Idem met de situatie Luckassen, is gewoon een penal en vooruit een gele kaart.  Maar als je zegt dat dit een hetze is? Bullshit, dit roept hij over zichzelf af. Was de videoscheids er dan had hij net als een aantal andere spelers er gewoon af gemoeten. Kansloze voetbalballer die gisteren vooral zichtbaar was door zaken die niet thuishoren in het voetbal.  Owja, volgende keer als we een van Bommel hebben niet klagen als hij er hard inkomt oke?  Maar het zijn ook dit soort spelers waarom het Nederlands voetbal internationaal niets meer voorstelt. Ik kan me er niet druk om maken dat hij spelers provoceert, dat gebeurt zo'n beetje overal behalve in Nederland.  Ik kan me storen aan het feit dat Veltman na een goede wedstrijd tegen PSV direct weer het mannetje is. Veltman is net als de rest een mooi-weer voetballer, maar wellicht wat slimmer.  De hetze is er vooral omdat eigenlijk alleen Ajax supporters een hoge pet op hebben van Veltman. De rest vind het maar een hele matige speler die met zijn ervaring maar een heel matig niveau haalt. Bij de rest moet ik me helaas ook scharen. Ik kan ook niet zeggen dat ik gecharmeerd ben van die jongen.  Hij staat onder iedere Ajax trainer basis, en zit bij iedere bondscoach bij Oranje. Speelde gisteren gewoon sterk voetballend, en die Lozano heeft alleen maar gefrustreerd rondgelopen. Heb genoten van Veltman. Die wordt zo langzaamaan veel te rijp voor dit moraalridderlandje.  Hij was gewoon irritant. Na ieder duel aan een tegenstander zitten en stoer zitten doen. Het is echt niet zo erg dat hij er rood voor moet krijgen maar kijkers ergeren zich er terecht aan. Hij stelt zich de hele tijd aan als iemand hem een aai geeft en als hij een overtreding op iemand maakt gaat hij continu stoer verhaal liggen halen. Ik snap dat er wat mensen zijn die hopen dat iemand hem een keer een flinke schop verkoopt. Dit valt gewoon in het Ramos, Pepe, Alba, Busquets rijtje terecht dat mensen daardoor hun ergernis uitdrukken.  PSV heeft jarenlang dit soort spelers in meervoud gehad en un bescherming genomen en.dan was het mannelijk voetbal. Bij veltman is het opeens smerig? Wilde dat we meer van.zulke spelers hadden in Nederland.  Dat is helemaal geen mannelijk voetbal. Daarnaast is het logisch dat jij als Ajacied dit nu geweldig vind maar dat een PSV fan het irritant vind. Daarnaast als je heel eerlijk bent slaat het helemaal nergens op! Maar aan de andere kant als je kijkt wat voor griezels er in de top rondlopen. Veltman is net zo'n irritante gast als Ramos.  Veltman was behoorlijk irritant. Waar willen we heen met het voetbal? Dat iedereen elkaar constant aan het irriteren is waar de bal Niet is? Nee toch. Vecht het uit in de duels op een reglementaire manier.  Ik vond dat Petrovic het gisteren perfect verwoordde tijdens Studio Voetbal. Een sliding inzetten op de bal en dan ook je tegenstander 'meevegen'. Niet het irritante gedrag wat Veltman vertoonde met als toppunt de stervende zwaan na een aai van Lozano.  Hoezo een hetze? Hij gedraagd zich gewoon erg raar in het veld. Ik vind jouw kijk er op dan ook een beetje apart. Hij maakt een paar flinke overtredingen waar hij beide geel voor kon/moest krijgen en stelt zich ontzettend aan na een lichte touche terwijl hij daarvoor nog boos werd op lozano nadat hij hem een tik gaf. Ik vind dit allemaal vrij onsportief en zou zo niet willen winnen. Je kan hard spelen en fair zijn tegelijk, maar veltman was hard en idioot.  Ik lees zoveel onzin afgelopen twee dagen. Opeens is het gedrag van Veltman ''wat wij internationaal nodig hebben''. Wat een gelul zeg. Internationaal word je ook aangepakt als je tegenstanders rode kaarten probeert aan te naaien. En internationaal wordt je ook aangepakt als je als een stervende zwaan naar de grond gaat. Dit zijn helemaal geen ''slimmigheden'', dit zijn gewoon kansloze acties van een speler die zich geforceerd wil laten gelden in een topper. Dat Lozano dan daardoor een slechte wedstrijd speelt boeit helemaal niet.  We hebben internationaal gezien fysiek, conditie en vooral kwaliteit nodig. Geen juffertjes als Veltman die denken dat ze iets te bewijzen hebben.  De rasechte klootzak. Elk team moet er minimaal 1 hebben. Een pracht voor de eigen supporter, maar een draak als tegenstander. PSV heeft ook jarenlang dit soort spelers gehad en mist het nu. Met Van Bommel had je natuurlijk een schoolvoorbeeld van dat type. Veltman was gewoon verschrikkelijk en had er gewoon vanaf gemoeten met minimaal 2x geel. Maar een echte klootzak, die laat zich niet pakken (materazzi, Pepe, Gatuso)  Dat Veltman niet de beste en slimste verdediger van Ajax is, was al bekend. Dat zijn oliedomme, onnodige acties van gistermiddag onbestraft zijn gebleven, is mij een raadsel. Geldt ook in mindere mate voor Hendrixs, by the way. Dit soort gedrag is in Europese wedstrijden dus vaker dan 1 keer bestraft. Tel daar de kinderlijke blunders nog eens bij op en je hebt een speler in huis waarvoor je als club bang moet zijn dat deze niet per wedstrijd worden afgestraft of gehonoreerd met uitsluiting. Nog een voorbeeld van zijn kunnen: kijk even de wedstrijd van de vorige competitie ronde terug, uit bij Twente. Dan is het opeens juffergedrag en stomme fouten. Nou, met zo’n verdediger hoef je niet eerst op de aanvaller(s) van de tegenpartij te letten. Tot slot over de wedstrijd: Ajax heeft dik- en dikverdiend gewonnen van een armoedig Psv. Maar je moet je wel achter de oren krabben dat de instelling van gistermiddag bij lange na niet wordt geëvenaard in het gros van de andere wedstrijden. En daarmee is de achterstand in punten op PSV dus mede verklaard. Eigen schuld, dikke bult...  Het probleem met Veltman is dat hij zelf een klootzak wilt spelen, maar als hij wordt geraakt door een vingertopje loopt hij te schreeuwen en rollen als een bezetene. Als je uitdeelt moet je ook kunnen incasseren.  Rollen en schreeuwen als je geraakt wordt. Dat doen ze toch ook allemaal. Suarez, Robben, Van Bommel... Het veld was te klein als ze werden geraakt. En maar doorrollen. Het is uitdelen, niet gepakt worden, en misbruik maken als een tegenstander 'wraak' komt nemen. Kijk eens naar een wedstrijd in Portugal. Eerst een doodschop, en daarna rollen ze het stadion/ de stad uit.  Dat kan hij heus wel. Kan me nog een elleboog van Pelle herinneren waarover hij na de wedstrijd zei dat dat er bij hoort, zonder dat hij zich aanstelde op het veld. Maar het is natuurlijk lekkerder om te zeggen dat hij het niet kan. Whatever. Het liep gewoon uit de hand die stoeipartij met Lozano, had niet zo moeten rollen. Maar ik heb Lozano ook zo tekeer zien gaan hoor, de kuilen in het gras van die trappende beentjes zijn ze nog aan het herstellen. Selectief gedoe. Soms zit het mee en soms zit het tegen, wederom zeg ik het.  Het is ook een kwaliteit om een hele wedstrijd vlak onder het randje te spelen en te zorgen dat je geen rood krijgt. De slimme spelers weten hoever ze kunnen gaan en wanneer ze over het randje kunnen gaan en wanneer niet.  Dat is zeker een kwaliteit, maar of Veltman die nou bezit? Ik kan me zo 4 rode kaarten van hem voor de geest halen, volgens mij meerde in de Champions League/ Europa League. En dan volg ik Ajax niet eens bijzonder intensief. Heel erg slim lijkt hij me dus ook niet, nog even afgezien van zijn interviews na afloop, daar lijkt elke voetballer altijd wat dommer over te komen. Zal wel de emotie zijn.  Ik zou bij jouw voorbeeld eerder aan El Ahmadi denken, die heeft in zijn hele loopbaan nog nooit een rode kaart gehad. Niet eens twee keer geel.  Ik zeg ook nergens dat Veltman deze kwaliteit bezit, ik zeg alleen dat het een kwaliteit is. Spelers als Chielini en Pepe beheersen dit perfect. Die kunnen met een gele kaart op zak een hele wedstrijd volmaken en nog op het randje blijven spelen. Verschil is wel dat El Ahmadi altijd de nummer 8 van het team is met loopvermogen en geweldige passing maar nooit de poetser op het middenveld die het vuile werk op knapt.  Ja maar we hebben het hier over Veltman en niet Chiellini, toch? Veltman is gewoon een belabberde verdediger die eraf had gemoeten. Dit keer pakte het goed uit en ik vind het dan gewoon opportuun om hem dan te roemen om dit optreden. Roem dan Blom die hem er niet afstuurt.  @afcvosje, dit was niet onder het randje. Als Blom of oplet of lef heeft (of misschien is hij wel Ajaxsupporter) krijgt Veltman rood en PSV een penalty. Want zo zijn de regels, en als Blom de regels niet goed kent had bij naar de wedstrijd Roda-Groningen moeten kijken dan had hij het geweten.  @afcavosje Ik ben het volledig met je eens, alleen zijn we heel vaak hypocriet hier op dit forum. Vaak wordt de clubliefde mensen teveel en gaan ze tegenstrijdige dingen zeggen. Veltman speelde op het randje, zoals van Bommel in al zijn jaren ook altijd deed. Maar die werd verketterd, zeker door velen hier die nu roepen dat Veltman een hele goede pot speelde... Het zorgt ervoor dat de geloofwaardigheid van meningen hier nogal eens bedenkelijk is.  Je speelt tot de grens die de scheidsrechter toe laat, dat de heren in de studio daar een andere mening over hebben prima, maar dan moeten ze zelf maar op dat veld gaan staan en die wedstrijd in goede banen leiden. De Knvb zal ze vast wel een versnelde cursus kunnen geven....  @romarky, het zijn ook de spelers waarvan je houdt als ze voor je club spelen maar haat als ze tegen je spelen. Het is ook moeilijk om zulke spelers objectief te bekijken als ze tegen je spelen. Heel Nederland kon de mentaliteit van Nigel de Jong waarderen in de WK-finale maar de rest van de wereld verafschuwde het. Ik denk ook dat mensen die voetbal kijken ook liever de Lozano's en Frenkie de Jong's zien schitteren dan dat ze Veltman zien. Maar je kunt niet ontkennen dat het kwaliteiten zijn waar elk team baat bij heeft.  Dat kan ik wel ontkennen. Hij is nl niet slim maar oliedom. De volgende keer weten de scheidsrechters wat ze hier aan moeten doen. Hij is erg onsportief en niet alleen gisteren maar structureel. Weet me nog een voorval met een ingooi te herinneren waarbij hij deed alsof hij wachtte op een geblesseerde speler en toen snel ingooide. Daarvoor werd hij internationaal verketterd en ging viral. Zelfs besproken bij BBC motd. Het is een schande dat zon speler het mooie Ajax shirt mag dragen of zelfs wissel bij Oranje mag zijn. En dan zijn er ook nog supporters die dit goed vinden. Ik zou me kapot schamen.  Zit bij jou de elleboog aan de pols vast? Daarnaast hoor ik mensen over de 'kopschop' van Frenkie die nog inhoud daar waar Lozano met hoofd naar been valt (kan Lozano natuurlijk niets aan doen) en daarna moord en brand schreeuwt en meest onnatuurlijke bewegingen maakt. Maar in tweede helft gaat van Ginkel even veel te laat door op Wober met tackle op lichaam en daarna knie in gezicht op veel hogere snelheid maar hoor je niemand over? Puur omdat Wober daar geen drama maakt, als die daar zo ging reageren als Lozano deed is kans dubbel zo groot dat scheids Van Ginkel eraf stuurt.  Gut o gut, er word een Ajax speler besproken vanwege zijn overtredingen en dan is het direct een hetze. Wat wordt Ajax toch altijd onevenredig hard aangepakt, ik heb echt met de club en haar supporters te doen. Zoveel onrecht, het zou verboden moeten worden.  Wat een Calimero gedrag vertonen sommige voetbalfans toch altijd. Het gaat in dit artikel niet zozeer om de voetballer Veltman maar om het feit dat de scheidsrechters in het ene geval een rode kaart plus een penalty geven en in een ander vergelijkbaar geval helemaal niets doen. Helaas ontgaat dat blijkbaar (bijna) iedereen.  Maar goed, om maar eens met de meute mee te doen, ik hou wel van een stevig potje mannenvoetbal maar je kan nauwelijks met goed fatsoen ontkennen dat Veltman op z'n minst 1 gele kaart had verdiend in de afgelopen wedstrijd.  O dus dit zijn het soort taferelen dat nodig is om te winnen? Volgende week laat hij waarschijnlijk zijn broek zakken en begint met zijn piemel te spelen. Of gaat huilen en als er dan gefloten wordt trapt ie snel de bal in het doel.  Het gedrag van gister was gewoon gestoord gedrag en ging over de grens. En dit was niet de eerste keer dat hij dit soort gedrag vertoonde....  Veltman is een zeer en zeer beperkte verdediger die deze acties nodig heeft om duel te winnen. Gewoon goed verdedigen kan hij niet en Lozano liet zich uit zijn spel halen. Niks aan de hand. PSV zal Ajax thuis ook een pak rammel geven. Maar laten we eerlijk zijn Veltman is de slechtste aanvoerder aller tijden en totaal niet Ajax waardig. Tete is 5 klasse beter als deze prutser. Daarnaast verdiende Ajax de overwinning dan had Cocu meer ballen moeten tonen en aanvallender spelen. Pech dat Locadia uitviel want denk dat hij voor meer gevaar zou zorgen dan Luuk. Goede overwinning van Ajax en maakt de competitie alleen maar leuker. We gaan het zien. Ik zeg PSV word kampioen Ajax tweede AZ derde en Utrecht vierde Feyenoord hoogst 5de plek.  Ik ben Ajax Supporter maar niet echt fan van Veltman. Hij probeerde gisteren een over mijn lijk mentaliteit te laten zien en de kar te trekken. Een beetje zoals Christian Poulsen dit een paar jaar geleden deed in de grote wedstrijden. Poulsen deed dit echter veel subtieler, Veltman neemt te veel risico en had Ajax echt in de problemen kunnen brengen gisteren.  Hoelang is het überhaupt geleden dat Ajax een penalty tegen kreeg in de Arena in de eredivisie? (Ben oprecht geïnteresseerd). Je kon hem geven, maar Blom floot sowieso heel matig en matste beide ploegen in situaties. Ik vond die 2e situatie waarin hij de Jong gewoon een ordinaire beuk in de rug gaf iets erger.  Hoe is het Veltman zijn fout als hij tegen een speler die obstructie pleegt aanloopt. Het staat letterlijk in de regelementen, Veltman hoeft daar niet zijn looplijn aan te passen omdat De Jong een block zet. Vind het belachelijk dat mensne hier schuld op Veltman steken omdat hij niet alle moeite doet om De Jong te ontwijken maar wel schreeuwen om penalty. Als het zo makkelijk was zou elke spits er 3 meekrijgen, dit is gewoon een poging van de Jong om de scheidsrechter te misleiden en dat heeft gefaald. Zou belachelijk zijn als je als verdediger niet naar een situatie waar de bal is kan verplaatsen omdat de spits een block zet en dan zou je ook nog penalty tegenkrijgen. Van alle momenten die je aan kan halen kiezen jullie er nu een waar De Jong de overtreding begaat en Veltman gewoon doet wat jij daar mag doen.  Tuurlijk loopt hij ertegenaan, spits zet block. Normaal krijg je dan vrije trap mee wegen opstructie aangezien Veltman zich richting bal voortbeweegt en de Jong zonder enige intentie bal te bereiken zijn looplijn afsnijdt. Gewoon een overtreding, is gewoon een penalty zoeken van de Jong. Als we die gaan geven zouden we schwalbes ook moeten gaan belonen.  Nou ja geen idee, maar een paar jaar geleden in een klassieker kregen we gewoon rood en een penalty tegen (die vermeer stopte), dus het is nou niet zo alsof Ajax wekelijks bevoordeeld wordt. Kan me ook nog een Ajax-utrecht herinerren (2014 vgm) waar utrecht binnen een kwatier 2 penalties kreeg en benut.  Zo, je kan tegenwoordig geen vraag meer stellen zonder dat men zich meteen aangevallen voelen. En voor jou informatie Psv - Ado in 2014 kreeg Hendrix binnen het half uur 2 maal geel. Uitslag 1 0, doelpunt depay. De scheidsrechter kan ik me niet herinneren, maar zal Blom of Kuipers geweest zijn.  Overdrijven is ook een vak hoor. Allereerst, ja, Veltman was bloedirritant en op dat vlak schaal ik hem net zo vervelend in als bijvoorbeeld Toivonen. Die duels met Lozano, daar had Veltman een gele kaart voor moeten krijgen. Maar tegelijkertijd heeft hij er daar wel voor gezorgd dat Lozano uit de wedstrijd was. Dat met Luckassen. In de wedstrijd van Roda vond iedereen het heel licht en eigenlijk niets. En nu Veltman geen overtreding tegen krijgt, zou het ineens wel een overtreding kunnen zijn. Volgens mij zit de scheids bij Roda fout en kan Veltman er niets aan doen dat er in die wedstrijd wel voor een heel licht vergrijp wordt gefloten. En de botsing met De Jong. De Jong loopt daar bewust om Veltman te blokken. En Veltman heeft dat door en loopt gewoon in een rechte lijn door. Volgens mij is dat dus gewoon de schuld van De Jong en het enige dat je Veltman daar kunt verwijten is dat ie ook niet echt de moeite doet om hem te ontwijken. Ik ben het ermee eens dat Veltman over de grens is gegaan qua irritant gedrag en dat het aanvoerder van Ajax-onwaardig was. Maar ik vind het echt belachelijk dat hij daar nu zo gigantisch om wordt verguisd, alsof hij iemand een beenbreuk heeft geschopt en het een schandalige speler is. Hendrickx bijvoorbeeld was ook constant vervelend bezig en had ook met rood eraf gemoeten. Dat werd niet eens benoemd in de NOS samenvatting. Van twee kanten was het stevig en irritant.  Stuk over Veltman en de Jong is spot on. Feitelijk wijkt de Jong af van zijn positie om Veltman die in een rechte lijn loopt op te vangen in de hoop penalty te krijgen. Zou ander verhaal zijn als Veltman niet in rechte lijn richting bal zou gaan maar dat was in deze situatie wel geval.  @wolterx Ook hier moet je nog maar eens naar de beelden kijken, Veltman loopt niet in een recht lijn naar de bal. De bal was nog ver buiten de 16 en veltman loopt binnen de 16 tegen Luuk aan. Bij verdedigers zie je dat ze vaak na een terugspeelbal zich bewust wat breder maken om een tegenstander te blokkeren. Als ik jouw verhaal goed begrijp mag je dan de verdediger vol in de rug lopen en zou je dan ook nog een vrije trap mee moeten krijgen. Dan doen alle scheidsrechters dit dan mooi verkeerd.  Maar verdedigers die maken zich breed maar bewegen wel in dezelfde richting mee. Hier pleegde de Jong obstructie door een stap naar achteren te zetten om hem op te vangen. Hij bewoog dus tegen de looprichting in totaal verschillend dus.  Als de verdediger bewust obstructie pleegt zonder oog voor de bal mag je er voor fluiten. Daarnaast kan hij nogsteeds in rechte lijn naar de bal bewegen aangezien hij tussen bal, man en doel stond. Maar Veltman hoeft niet niet aan de kant te gaan omdat de Jong obstructie pleegt. Als Veltman dat bij de Jong had gedaan had iedereen in die richting om penalty geroepen. Hij vangt hem op met intentie penalty te versieren of Veltman te blocken en zo teamspeler in betere positie te brengen. Dat is obstructie en overtreding. Simple as that. Maar als die verdediger jouw aangenomen lijn afsnijdt en je erop loopt kan jij er niets aan doen. De Jong kijkt zelfs nog, doet nog 2 stappen naar achteren en draait heup om klap op te vangen. Die wist perfect wat hij deed.  Toen PSV een soortgelijk type in de persoon van Guardado had loofde iedereen zijn Zuid Amerikaanse temperament. Daar konden we nog wat van leren. Nu doet Veltman het en is het weer niet goed. Ik heb dat penalty geval bij Roda gezien en dat was echt wel duidelijker een overtreding dan dat Veltman geval. Wel geef ik toe dat Veltman op het randje zat en daar een pingel gegeven had kunnen worden. Maar goed, hebben wij de arbiter een keer mee of laten we dat geval maar wegstrepen tegen die 100 procent rode kaart van Hendrix. .  Als je het verschil niet kunt zien tussen een speler die gefrustreerd op de keeper in gaat en een speler die met man en macht de beste Eredivisie speler uit de wedstrijd houdt, dan kun je beter gewoon nu ophouden. Hoe vies Veltman ook speelt, hij trapt tegenstanders niet door het midden, landt geen ellebogen in iemands gezicht, komt niet met een gestrekt been in en ga zo maar door. Enige wat ik niet vind kunnen aan zijn spel is het acteren. Aan de andere kant; het gebeurt wekelijks honderden keren. Het gebeurt zo vaak dat je zelfs zou kunnen zeggen dat het een onderdeel van voetbal is geworden.  Het is niet zozeer dat we het goedkeuren. Het is meer dat half Nederland ineens over Veltman valt alsof er zelden zo een smerige voetballer heeft rondgelopen in Nederland. Dan denken wij, tussen aanhalingstekens, ajacieden: hallo, volgens mij vonden jullie het ook niet erg toen Toivonen en Guardado in Nederland rondliepen of Kramer en Kuyt. Toen was het alles ervoor overhebben om te winnen, en zulk temperament moet je meer in Nederland hebben. Maar zodra het dan een keer een Ajacied is, dan is de wereld te klein en moeten zulk soort spelers verbannen worden. Ik denk dat het dat soort hypocrisie is waardoor veel Ajacieden, waaronder ikzelf, enigszins in de verdediging schieten.  Half Nederland heeft ook een hekel aan Ajax. En laat Veltman daar nou onderdeel van uitmaken. Je reageert alsof dit iets nieuws is. Elke club mag volwassen/ op karakter tegen Ajax spelen, maar Ajax niet. Kwestie van perspectief  Ik vind op mannelijke manier de duels ingaan nooit verkeerd. De arbiter bepaalt hoe ver je mag gaan. Wie dat dan ook doet, van Ajax, PSV of Feyenoord. Wel heb ik een hekel aan maniertjes en schwalbes. Kramer heeft maniertjes, net als bijv. Guidetti. Of Mourinho.  Dus mbt Veltman vond ik zijn fysieke spel niet verkeerd en ik heb echt geen moment een actie gezien die rood verdiende, ook die elleboog niet, geel OK, maar hij maakte zich breed, geen slaande beweging. Wel vond ik die Schwalbe van Veltman echt fout. Moet hij niet doen.  Jij kijkt door een andere bril Cyprioot . Feyenoorders liepen ook helemaal weg met Guidetti. Persoonlijk had ik Veltman ook van het veld gestuurd, die kaarten/ kleine overtredinkjes stapelden wel op. Hij was bij alles betrokken. Maar zoals je zegt: de scheids bepaald (mits hij het goed kan zien/ inschatten). Daarom moet je die, als speler, ook altijd bespelen. Het is niet zwart/wit. Elke overtreding met een kaart (wel - geel - rood) kan je bediscussiëren.  Hij komt heel onbesuisd in, dat is geel. Schone kreeg ook geel voor ik neem aan die schop. Want bij het opstootje deed hij niets. En die overtreding was buiten het veld, dus ook al een spelsituatie later. Zelfde als bij Hendrickx.  Tja en weet je wat nou het mooie van dit allemaal is. Vorig jaar werden de acties van Guardado nog verheerlijkt bij Ajax-PSV. Die schopte gefrustreerd Dolberg en El Ghazi uit de wedstrijd en liep ook continue te zuigen. Guardado noemde ze een echte winnaar, met deze mentaliteit moet je de topwedstrijden ingaan werd en nog gezegd. Precies een jaar later doet Veltman precies het zelfde (alhoewel hij niet twee collega’s uit het veld schopt) en de wereld is te klein. Alles van Veltman wordt breed uitgemeten alleen ze vergeten wel weer te vermelden dat Hendrickx 2x ontsnapt aan z’n tweede gele kaart. Dat is zogenaamd niet gebeurd.  Zoveel was er in beide gevallen ook niet aan de hand. Twee ongelukkige blessures in mijn ogen. Zeker die van Dolberg, daar was totaal niks aan de hand. duel om de bal. In de rug lopen van El Ghazi was wel een overtreding maar geen ernstig gemeen spel (niet veel anders dan het in de rug lopen van De Jong gisteren door Veltman, eigenlijk).  Alleen beging De Jong de overtreding door Veltman een blok te zetten. Guardado ging duidelijk wel voor een hele gemene overtreding. Dus die vergelijking is dus niet goed. En voor de rest ga je aan mijn punt voorbij dat de media Guardado een pluim gaven en nu Veltman aanvallen. Er was geen enkel moment dat hij Ajax echt had benadeeld als Blom goed had gefloten. De arm in het gezicht was geel en het penalty moment had natuurlijk een schande geweest als hij daar voor een penalty had gegeven. Perez kan dan wel naar een andere wedstrijd wijzen maar als daar een fout wordt gemaakt moet dat toch niet ergens anders ook gebeuren?  Als je verschil niet kan zien tussen een speler in de rug lopen die je niet ziet aankomen en niet uitwijken voor een speler die je op wilt vangen om penalty te versieren houd het al snel op. De Jong stelt zijn positie en lichaam 3x bij om klap zo mooi mogelijk op te vangen, El Ghazi heeft nieteens kunnen zien wie het was, die kreeg daarnaast ook nog eens de klap in de onderrug. Misschien wel meest gevaarlijke plaats om zo'n onverwachte beuk te krijgen.  Een vergelijking die laatste dagen graag gemaakt wordt maar totaal nergens op slaat. Guardado maakte harde overtredingen maar speelt verder fair en als een man. Veltman probeert tegenstanders kaarten aan te naaien met schwalbes en combineert dat met een geforceerde houding van 'keihard erop klappen'.  Die zogenaamde tweede gele kaart van Hendrix is ook onzin want hij raakt Neres niet eens. Die vliegt al voordat Hendrix die tackle inzet. En buiten dat: een niet gegeven tweede gele kaart heeft sowieso niks te maken met het meisjes gedrag van Veltman.  Spijker op z'n kop. Voetbalminnend Nederland is erg creatief als het gaat om het bekritiseren van Ajax(-spelers). Veltman heeft een geweldige pot gespeeld gisteren, de jankerds die je nu hoort klagen hoor je nooit als het een speler van een andere club betreft, of het wordt afgedaan als 'zuid-amerikaans' temperament. Hypocriet gelul.  Alsjeblieft hou op.. Als we op europees niveau eens verliezen, dan zijn we te soft en missen we een type Wouters, van Bommel, Koeman.. of recentelijk een Guardado.. En dan bij deze wedstrijd hebben we iemand die de meest gevaarlijke angel uit het team van psv haalt.. en dan komt het gemekker.. Manmanman.. na al het negatieve gezeik over zijn persoon heeft ie wel het grootste aandeel in de aanvallende wanprestatie die psv heeft geleverd..  Er zit een groot verschil tussen te soft zijn en geforceerd gedrag vertonen. Van Bommel, Wouters etc waren slimme spelers die ook hard konden zijn. Dat is heel wat anders dan Veltman die schwalbes maakt, en spelers kaarten probeert aan te naaien. En dat dan ook nog een combineert met rare overtredingen. Totaal niks met een Guardado, van Bommel of Wouters te maken.  Dat is dus echt onzin. Die genoemde spelers speelden hard, en soms over de grens. Veltman speelt niet per se hard, hij speelt geforceerd. En naait daarbij anderen het liefst nog zoveel mogelijk kaarten aan.  Geforceerd? Hij speelt op het randje en haalt daarmee Lozano compleet uit de wedstrijd. Dat is gewoon slim. We moeten in Nederland eens ophouden met dat gejank, voetbal is een mannensport en de belangen op het hoogste niveau zijn groot. Dat je dan alles doet om te winnen is toch juist geweldig? Of ga je me vertellen dat je als PSV fan destijds niet hebt genoten van het gedrag van van Bommel en Guardado?  Hij speelt niet op het randje, hij naait mensen kaarten aan en gaat als een stervende zwaan naar de grond. Af en toe een overtreding maken die over het randje gaat hoor je mij niet over klagen, maar hij doet het geforceerd. Voetbal is inderdaad een mannensport, dus waarom verdedig je mietjesgedrag van Veltman?  En nee, van van Bommel heb ik in zijn tweede periode niet genoten bij Psv. Constant kaartenvragen en overtredingen maken, hij kon het gewoon niet meer belopen. Guardado daarentegen heb ik wel van genoten, ook al ging hij qua overtredingen ook wel eens over de schreef. Maar Guardado ligt niet elke wedstrijd op de grond om een kaart aan te naaien terwijl de hand op zijn schouder kwam. En Guardado misleidt zijn tegenstander ook niet door net te doen alsof hij stopt met zijn aanval omdat er iemand geblesseerd op de grond lag en vervolgens snel door te lopen.  Schaar dit gedrag van Veltman alsjeblieft niet onder professioneel en internationaal gewenst zeg. Hou op.  Jaja, natuurlijk. De volgende die Veltman even wil bashen. Situatie was overigens alles behalve een penalty, De Jong blokkeerde Veltman en hij kon nergens anders heen. Met Luckassen was er aan beide kanten veel contact, en was niets doen het beste (was eerder ongelukkig van beiden).  Waarom valt wel iedereen over Veltman, terwijl gisteren De Jong, Lozano en Zoet minimaal net zo erg waren gisteren (en Zoet bedoel ik alleen maar voor het tijdrekken vanaf minuut 1). Prima als je Veltman dan zo erg vond, maar benoem die andere gasten dan ook even. Die waren net zo aan het zuigen en aanstellen.  Het irritante is niet dat Veltman zo erg wordt afgebrand. Het irritante is dat al die analytici betweterig komen doen met de 'over mijn lijk' mentaliteit als er op Europees/mondiaal niveau verloren wordt. Nu wordt er mee gewonnen, maar de betweters vinden het weer eens niet moraal verantwoord.  Hoewel veel van zijn acties echt op het randje of zelfs overheen zijn, vind ik het in deze tijd wel bewonderenswaardig dat er nog iemand is die zo durft te spelen en er ook nog resultaat mee haalt. Tuurlijk, hij zal nog wel een keer tegen een rode kaart aanlopen, maar nu we in deze NL generatie vooral hebben te maken met ideale schoonzonen en rappende voetballers, is zo'n Joël Veltman wel iemand die gewoon de beuk erin gooit met een soort van Zuid-Amerikaanse passie. Hij speelt misschien vies, maar zover ik weet heeft hij nog niemand het ziekenhuis geschopt.  Maar het is ook nog wel een beetje de waan van de dag. Mark van Bommel en N. de Jong hebben zulke acties vaak genoeg gedaan in Oranje, maar dan is het okee omdat we dan met z'n allen achter Oranje staan.  @voetbaltjer: kijk dan de wedstrijd maar even terug. Veltman was juist fysiek nog beter. Hij zat overal tussen en was heel agressief op de bal. Maar daar kijkt niemand meer na en iedereen praat elkaar lekker makkelijk na.  Je armen op alle plekken planten waar deze niet thuishoren en schwalbes maken om je tegenstander een kaart aan te naaien hebben toch niks met voetbal te maken? Maak dan een mannelijke tackle richting de bal, dan kan je er in ieder geval nog iets voor zeggen. Maar de acties van Veltman hadden niks te maken met het spel en waren gewoon vies. Net als Kramer en net als een Toivonen in het verleden.  hahaha vorig jaar trapte guardado er hoogstpersoonlijk 2 uit de wedstrijd, toen hoorde je ze niet. Vorige week hoorde je ze ook nauwelijks met die bizarre tackles van die twente verdediger. Van Bommel werd zelfs met al zijn smeerlapperij bijna op een voetstuk geplaatst. En nu staan ze allemaal vooraan om veltman te slachten. Blijkbaar moeten clubs hier in Nederland vooral een europese/zuid-amerikaanse mentaliteit laten zien tegen specifieke clubs, maar als het weer tegen andere voorkeurclubs gebeurd dan klopt het allemaal niet meer. wat een dodo's  Het loven komt voort uit het feit dat het nu eens van een Ajax-Speler komt, tuurlijk gaan er extra veel geluiden komen als uitgerekend de ploeg met meeste bloedzuigers erover valt als ze nu een tegen zich hebben. Is niet alsof wij ons niet jaren aan zo'n spelers in hun shirt hebben geërgerd. Maar die selectieve verontwaardiging omdat Veltman er niet uitziet als een sloper en het daarom fake is en geacteerd kan ik niet hebben. Ook zien mensen naam Veltman en dan kan de tegenstander niets meer fout doen, moment met de Jong is toonaangevend. Als er daar gefloten word is het altijd overtreding van de Jong maar regels doen er niet meer toe want Veltman was aan het zuigen die wedstrijd, grootste onzin natuurlijk.  Wie zegt dat het geoorloofd is dan? Dodo... Zelfs op dat PSV TV zitten ze zielig te wijzen naar het oh zo ruwe spel van de ajacieden en was alles van ajax maar geoorloofd. Wel apart dat er niet wordt gekeken naar die tackles van Hendrickx, en dat doorhalen met de knie door Van Ginkel op het gezicht van Wober.  Spel van veldman is niet te omschrijven als mannelijk spel. Eerder naaierig spel. Zijn spel is voornamelijk gericht om anderen kaarten aan te naaien. Ik vind het dan ook onsportief gedrag waartegen opgetreden zou moeten worden  Ik heb het hier ook al vaker over de inconsequente acties van onze scheidsrechters gehad. Kluivert krijgt na een paar minuten een prent voor vermeende schwalbe, terwijl Hendrix nu twee wedstrijden geen 2e gele kaart krijgt voor overduidelijke gele kaart-overtredingen. Ook het voorbeeld van hierboven is zo'n voorbeeld. Je weet als speler niet meer waar je aan toe bent.  Wat zitten we nou eigenlijk te mieren. De eredivisie is verschrikkelijk qua niveau, deze topper was verschrikkelijk qua niveau en Veltman is ook verschrikkelijk qua niveau. Het had allemaal vrij weinig met voetbal te maken. Pingpongen was het, de bal zo snel mogelijk weg schieten naar een tegenstander en er achteraan hollen. Als Veltman werkelijk van niveau was geweest, dan was hij met zijn leeftijd al ergens anders geweest. We kijken er alleen maar naar omdat het toch ons eigen landje is, maar voor kwaliteit had je beter naar United - City kunnen kijken.  Ajax leek ook nergens op. Het is dat ze (in een zeer korte tijd) toevallig 3 keer scoren, maar dit had net zo goed 0-0 kunnen blijven. In de eerste helft is er naar mijn weten maar 1 a 2 doelpogingen geweest. Leek werkelijk nergens op. Je kan dat niet alleen op PSV gooien, dat is te makkelijk. Tegen (pak hem beet) NAC of Sparta moet je ook het spel maken.  Grappig dat de mensen die Veltman verdedigen dit scharen onder gemeen zijn in de goede zin. Zelfs het bericht suggereert dat Veltman 'de duels niet schuwde.' Dit heeft alleen niets te maken met hardheid of slimheid om je tegenstander te ontregelen. Ik had bijvoorbeeld niet het idee dat Lozano nou onder de indruk was van Veltmans provocaties, maar gewoonweg zelf zijn dag niet had.  Wat Veltman doet is zijn eigen onkunde compenseren met wat hij meent 'slimmigheden.' Maar aan het hoofd van je tegenstander zitten als je langsloopt of doelbewust een elleboog uitdelen valt daar niet onder en het mag een wonder heten dat hij er steeds mee wegkomt. Op een andere manier kan hij zijn tegenstander ook niet ontregelen. Fysiek is hij daar te zwak voor en in de voetballende duels blijkt hij vaak een doetje; heb ook nog nooit een wedstrijd van Ajax gezien waarin je kon zien dat Veltman zijn tegenstander volledig de baas was.  Het erge bij die jongen is echter wel zijn totale gebrek aan zelf kritiek. Vind het vreemd wanneer hij niet in de basis staat bij Oranje, of waarom de fans van Ajax kritisch op hem zijn. Zijn actie tegen Lozano was volgens hem totaal niet bewust - duidelijker kon niet! - en vorige week was een overduidelijke handsbal er totaal geen. Snap dat het moeilijk toe te geven valt, maar je kunt ook reageren door te zeggen dat je goed wegkwam met de scheidsrechter in die gevallen. Overigens is het meest walgelijke wel hoe hij zijn waanzinnig onsportieve actie tegen Sparta - die in schande de hele wereld overging - doodleuk goedpraatte. Als dat je niveau is... Was ik voor Ajax dan zou ik dolblij zijn als dat joch - nota bene aanvoerder - de club eens verliet.  Het is makkelijk oordelen als de desbetreffende speler van de tegenpartij is. Mark van Bommel was minstens net zo irritant in het veld maar bij hem was het volgens iedereen professioneel en de absolute wil om te winnen. Ik ben blij als ajacied dat er eens niet door 11 ideale schoonzonen werd gevoetbald en dat het belang van de wedstrijd tenminste was doorgedrongen.  Als je dan toch objectief wil zijn dan had ik die acties van Lucassen en vooral Hendrix ook maar even meegenomen. Vreemd dat ze dat niet doen. Veltman gaf tenminste aan dat er ook even de beuk i moet op momenten.  Allemaal leuk en aardig. In tussen had lozano niets in te brengen en mag de meest efficiënte man van Ajax scoren en een assist geven. Veltman is niet beter dan wat PSV aan verdedigers heeft, toch weet de een de meest gevaarlijke speler af te stoppen en lukt het de anderen niet. Kunnen we wel van alles vinden, maar Veltman heeft toch mooi de drie punten in de tas en het doelsaldo ten opzichte van PSV is ook met + zes gestegen....  Hij naait ten minste geen kaarten aan.. Veltman gebruikt elleboog na elleboog en overtreding na overtreding, vervolgens de vermoorde onschuld spelen of theaterhaal naar de grond gaan. Dan ook nog wijzen dat ze niet moeten aanstellen... Dat is wat er walgelijk is aan hem.  Kijk dat moment met Luckassen nog maar eens goed na, hand op de schouders drukken en hem uit balans brengen. Bij het opstaan van Luckassen nog even lekker een klap geven om te provoceren. Hendrix gaat ten minste niet schijnheilig doen.  Nee, die naait niemand een kaart aan, die klap had hij dan niet moeten doen nee, maar veltman speelde nu eens als een man met veel lef en wil om te winnen. Hendriks had veel eerder zijn 2de gele kaart moeten ontvangen en daar hoor je niemand over.  Wanneer je op grens gaat spelen die de scheidsrechter bepaald en zo je tegenstander weet te frustreren, dan is dat slim en riskant. Nu pakt het goed uit en is het een killer die wil winnen. Krijgt hij rood, dan is het domme kickbokser. De afloop bepaald vaak het gelijk.  elke ajaxcied vind het goed en iedereen die niet voor ajax is die walgt van Joël. Het is niet de eerste keer dat die zich van zijn slechtste kant laat zien. Het is een vervelende speler maar zo lopen er wel meer rond. Enige verschil met hem en veel andere spelers is dat hij er te vaak mee weg komt.  Veltman speelde een wedstrijd waar je, je als supporter kapot aan irriteert als hij tegen je speelt. En als hij voor je speelt dan vind je het wel lekker dat hij zo zuigt en bezig is. Net als Guardado vorig jaar toen was het andersom en irriteerde de Ajax supporters zich kapot. In Nederland wordt altijd gezegd dat ze dit vervelende element niet beheersen en niet alles er aan doen om te winnen. Nu doet iemand het wel en het hele land staat op zijn kop. De scheids is de enige die in had kunnen/moeten grijpen.  Wat een selectieve verontwaardiging van de heren analisten. Ik ben absoluut geen fan van Veltman, maar ze slaan hier mijn inziens wel een beetje in door. Waren het niet dezelfde analisten die constant roepen dat Nederlanders de absolute winnaars mentaliteit missen zoals bijvoorbeeld Zuid-Amerikanen? Waren het niet dezelfde analisten die heel vaak roepen dat zij een beetje gif missen bij huidige generatie? Denk je dat de spelers in de absolute top lieverdjes zijn? Zij gooien ook alles uit de kast om te WINNEN. Vroeger waren wij toch ook allemaal trots op de type Wouters, Davids, van Bommel etc etc? Kan me nog herinneren dat Kuyt in de klassieker even wat olie op het vuur gooide, maar toen werd dat geanalyseerd als een professional die wist water op hoogste niveau gevraagd werd betreft strijd, passie en grenzen opzoeken. Ik hoor de heren analisten nog vol bewondering praten over Poulsen die tegen PSV ook aan het zuigen was. Tja blijkbaar geldt voor Veltman andere maatstaven. Er is er maar 1 in het veld die de grenzen bepaald en dat is de scheids en zolang hij dat toelaat (in de geest van de wedstrijd) zou ik de acties van Veltman zeker goedkeuren, want uiteindelijk is hij toch geslaagd in zijn missie? Namelijk Lozano (met afstand beste dpeler van PSV) totaal onzichtbaar maken.  Amen, als dit Orejuela was geweest stonden de analisten nu op de banken zijn mentaliteit te bejubelen. Veltman is een makkelijk slachtoffer en trekt genoeg clicks etc als er over hem geklaagd wordt. 1+1.  Vraag dat even aan Lozano die de blauwe plekken waarschijnlijk nog steeds op zijn gezicht en nek heeft staan. Dat het niet bestraft is wil niet zeggen dat het allemaal maar zo hoort. Ik hou van harde spelers maar niet van dit soort misbaksels.  Hier zijn zelfs oud ajax spelers het niet mee eens. Zowel de Boer als Perez hebben een geschiedenis bij Ajax en hebben een andere mening. Door dit soort reacties groeit de haat tegen Ajax. Ik heb geen enkele Twente supporter gehoord die vond dat Twente vorige week goed weg kwam met een rode kaart ipv de gegeven gele kaart. Ook elke Twente supporter beseft dat het anders gelopen had kunnen zijn. Zelfs nu willen veel ajax supporters (zeker op dit forum) niet toegeven dat het allemaal niet netjes was, en dat Veltman goed weg kwam. Wat is het probleem om toe te geven het ze geluk hadden met Blom ?  De eerste kaart van Hedrix was overdreven. Ja, hij gaf Schone 2x een duwtje, maar dan had je heel veel spelers een kaart moeten geven. Voor de 2de (waar hij Neres niet raakt) kun je geel geven voor gevaarlijk inglijden. Dit staat in schril contrast bij het neerhalen van een doorgebroken speler (bij Roda was dit nog rood) gevaarlijk inkomen met de elleboog vooruit de beuk bij de Jong en schwalbe bij Lozano. Dit is minimaal 1 rood en 2 gele kaarten.  Petrovic verwoordde het gisteren het beste tijdens Studio Voetbal: een tegenstander moet je aanpakken tijdens een duel, door een sliding op de bal te maken en dan de tegenstander 'meevegen'. Niet het irritante, zuigende gedrag van Veltman wat totaal niets met voetbal te maken had.  Kan mij niet voorstellen dat zelfs iemand met een ajaxbril op niet kan zien dat Veltman wederom heel goed weg komt. Lozano werd door hem mishandeld alsof ze in de octagon stonden (1x klap in het gezicht en 1x elleboog in de nek, beide slaande beweging). Het moment waarop Lozano geel krijgt is ook bijzonder, Veltman probeert hem gewoon op te tillen en het veld uit te lopen, vervolgens doen beide spelers vervelend over dat duel en is Lozano de enige die bestraft wordt. Dan heb ik het niet eens over de momenten met andere spelers. Een club heeft zeker een harde speler nodig die aan de rem kan trekken maar de manier waarop Veltman dit doet laat keer op keer zien dat hij niet die speler voor Ajax kan zijn. Een El Ahmadi of Guardado zijn brekers, Veltman is een blinde vink die vaker dan eens gespaard wordt door een scheidsrechter.  Veltman wordt toch al een tijd bestempeld als een onsportieve speler, dat echt wereldwijd duidelijk werd na het incident dat een speler geblesseerd op de grond ligt en hij aangeeft dat hij stopt met voetballen. Om vervolgens dood leuk verder te gaan.  Waren er bij Ajax - PSV weer zulke momenten. Meerdere malen wordt meneer in beeld gebracht dat hij PSV spelers aangeeft niet zo aan te stellen. Vervolgens zien wij in de herhaling dat meneer gewoon de elleboog in het gezicht drukt.  Helaas is er van zelfspot weinig te zien, want in een moment dat Lozano en Veltman elkaars shirt uit willen trekken, gaat Veltman als een stervende zwaan naar de grond alsof hij een klap in het gezicht kreeg, met nog 3 of 4 keer door rollen.....  Dat moment met Luckassen was natuurlijk helemaal te top, speler naar de grond werken in de 16. Waarop hij bij het opstaan nog even een tik uitdeelt om te provoceren. Wonder boven wonder liep Luckassen alleen naar hem toe en dan er voorbij, anders ging Veltman wel weer over de grond rollen. De overtreding is al een penalty en waarschijnlijk rood en de tik die uitdeelt bij het opstaan is ook al rood....  Het de Jong incident, hij blijft stil staan. De botsing gaat hoe dan ook komen en beide mannen maken zich daar duidelijk klaar voor. Wel jammer dat Veltman dan de ellebogen als nog naar voren doet.  Hoor ook veel over Hendrix die een tweede geel moest hebben. Wat ook zeker zo is. Was het niet dat de eerste geel al onterecht was.  Die Veltman mocht van scheidsrechter Blom gewoon zijn gang gaan. Dat hij geen rood heeft gekregen is dus niet de schuld van Veltman maar van de KNVB scheidsrechter Blom. Maar ja, vooraf werd al voorspeld dat Blom ten gunste van Ajax zou fluiten...  L ozano maakt zich niet zo druk. Zuid-Amerikaanse verdedigers zijn nog een graadje erger dan Veltman. En wat denk je van Italiaanse verdedigers. Die knijpen je ballen er af als je bij ze in de buurt komt. De Nederlandse eredivisie is een mietjescompetitie. En die analisten zijn nog erger met dat gezemel over de Hollandse school.  Je moet inloggen om te reageren. Heb je nog geen account? Dan kun je je gratis registreren.Inloggen  Kenneth Perez is van mening dat de scheidsrechters in het Nederlandse profvoetbal de regels niet op dezelfde manier naleven. De Deen zag dat Joël Veltman bij tijd en wijle overtredingen nodig...Lees verder",entertainment
"De presidenten Chirac, Sarkozy en Hollande hadden hem allen al eens gevraagd minister te worden. En steeds weer sloeg milieuactivist en tv-presentator Nicolas Hulot het aanbod af. Hij schreef mee aan een belangrijke toespraak van Chirac over de opwarming van de aarde, hij adviseerde Sarkozy en had drie jaar lang een bureautje in het Élysée van Hollande voorafgaand aan de klimaatconferentie in Parijs. Maar hij wilde zich niet politiek binden en steunde bij de laatste presidentsverkiezingen geen van de kandidaten.  De verkiezing van Emmanuel Macron veranderde de situatie. Hulots benoeming in mei tot minister van ‘ecologische en solidaire transitie’, met zowel transport als energie in zijn portefeuille, was een van de grootste verrassingen van Macrons regering. Een „meesterzet” vond voormalig groen Europarlementariër Daniel Cohn-Bendit, die Macron al langer steunde. Want iedereen was het erover eens dat Macron tijdens de campagnes weinig oog had voor het milieu. Hulot zelf had hem daar zelfs publiekelijk voor bekritiseerd. „Hulot is typisch een vent die niet links of rechts maar links én rechts is”, meent Cohn-Bendit.  Anderhalve maand na zijn aantreden maakt Nicolas Hulot (62) duidelijk niet louter in de regering te zitten om Macrons groene imago op te krikken. Begin juli presenteerde hij een vergaand klimaatplan en meldde hij tussen neus en lippen door dat Frankrijk de komende jaren bijna eenderde van zijn kernreactoren moet sluiten.  Om met dat eerste te beginnen: als hoeder van het klimaatakkoord van Parijs moet Frankrijk de „belangrijkste groene economie ter wereld” worden en CO2-neutraal zijn in 2050, zei Hulot op zijn eerste grote persconferentie als minister. Om dat te bereiken mogen wat hem betreft vanaf 2040 geen diesel- of benzineauto’s meer op de markt gebracht worden. Ook olie- of gaswinning op Frans grondgebied is vanaf dat jaar voorbij.  Dat zijn ambitieuze doelstellingen in een land waar bijna 450.000 mensen werkzaam zijn in een auto-industrie die de laatste dertig jaar vooral in dieselmotoren heeft geïnvesteerd. Hoewel Renault succes heeft met de elektrische ZOE, is autofabrikant Peugeot-Citroën, die in Frankrijk de meeste auto’s verkoopt, nog lang niet zo ver. Maar Hulot staat erop dat Frankrijk met het terugbrengen van CO2-uitstoot verder gaat dan in het klimaatakkoord in 2015 is afgesproken.  Het taboe op kernenergie is nog iets groter. Als het aan Hulot ligt, dan gaan voor 2025 „tot 17” van de totaal 58 reactoren dicht. Nu nog komt ongeveer driekwart van de Franse stroomvoorziening uit kernenergie en onder Hollande was al besloten dat dat per 2025 terug moest naar 50 procent. Maar nooit heeft een regeringsvertegenwoordiger zich daadwerkelijk willen vastleggen op sluiting van een deel van het verouderde Franse reactorpark.  Kernenergie is, ondanks aanhoudende financiële tegenslagen van de multinationals EDF en Areva nog altijd een belangrijk Frans exportproduct en het ontmantelen van centrales is haast net zo duur als het bouwen ervan. Maar kernenergie, vindt Hulot, is „onderdeel is van de oude wereld”. Macron, die als minister van Economie Areva nog heeft vlotgetrokken, noemde kernenergie voor Frankrijk juist „een keus voor de toekomst”.  Vooralsnog krijgt Hulot alle ruimte. Maar mensen die hem kennen, vragen zich af hoelang hij het in de regering gaat volhouden. Hij is in veel opzichten een atypische politicus – en niet alleen omdat hij op de regeringsfoto als enige man geen stropdas draagt.  Hulot begon in de jaren zeventig zijn carrière als fotojournalist en bekeerde zich pas veel later tot het milieu. Het geld dat hij met zijn reportages verdiende, gebruikte hij voor zijn hobby: motor- en autosport. In 1980 deed hij nog mee aan Parijs-Dakar. Na een korte periode als radioverslaggever bij France Inter kreeg Hulot vanaf 1987 brede bekendheid als presentator van het tv-programma Ushuaïa, le magazine de l’extrême.  Met dat programma was iets raars aan de hand. Het begon als een aaneenschakeling van adrenalineavonturen op exotische plaatsen met Hulot als stoer middelpunt. Maar in de bijna tien jaar dat TF1 Ushuaïa uitzond, werden de miljoenen kijkers getuige van Hulots persoonlijke transformatie van avontuurlijke waaghals tot activistische natuurbeschermer. Hij reisde als een soort moderne Commandant Cousteau nog altijd de wereld over, maar had na verloop van tijd vooral nog aandacht voor bedreigde landschappen, zeeën en volkeren. In 1990 richtte hij de Stichting Ushuaïa op, wat later de Stichting Nicolas Hulot voor de Natuur en de Mens werd.  Nadat hij via Chirac eind jaren negentig kennismaakte met de politiek, overwoog Hulot verschillende keren om zich te kandideren voor het presidentschap. Dat deed hij uiteindelijk in 2011, maar bij de voorverkiezingen van de argwanende Groenen had hij geen succes. Hij kreeg er de bijnaam ‘Commandant Couche-tôt’ (commandant Vroeg-naar-bed) omdat hij een hekel had aan vergaderingen die ’s avonds te lang doorgingen. Toen hij vorig jaar zonder enige campagne te voeren al op 10 procent in de peilingen stond, liet hij weten geen kandidaat te zijn. Hij dacht dat hij zich nuttiger kon maken door invloed uit te oefenen op de andere kandidaten.  Hij accepteerde uiteindelijk het aanbod van Macron omdat „de nieuwe politieke situatie een kans biedt”, schreef hij aan zijn leden, en omdat de urgentie hem dwingt „alles te proberen voor een nieuw samenlevingsmodel”. Als ‘minister van staat’ is hij nummer drie in de (in de Franse context heel belangrijke) regeringshiërarchie en voor Macron het bewijs dat een deel van de regering uit het maatschappelijk middenveld afkomstig is. Hij is volgens peilingen op afstand de populairste Franse minister en lijkt tot nu toe van Macron de ruimte te krijgen om over alle grote thema’s mee te praten.  Maar diep van binnen blijft Hulot ook entertainer. Als hij begin juli in Bordeaux een nieuwe TGV-lijn opent, brengt hij de gastheren na een reeks saaie toespraken van lokale notabelen in verlegenheid met ondiplomatieke grapjes over de miljardenschulden van het Franse spoor en het feit dat de inaugurele trein voor de verandering te vroeg arriveerde. „Dat is het toppunt: laten we niet van het ene exces naar het andere gaan”, zegt hij tot hilariteit van de zaal. Als de onder hem ressorterende minister van Transport hem even indringend aankijkt, pakt hij na de miniconference snel zijn oorspronkelijke spreektekst erbij. „Geen zorgen, ik stop al”, sust hij. En even later: „Sorry, ik heb dit nog nooit gedaan.”  Een „verrader en een lafaard”, daarvoor maakte Brigitte Bardot hem vorige week uit, omdat hij niet streng genoeg zou zijn tegenover jagers. Maar twee dagen later bevestigde een opiniepeiling Hulots plaats, sinds juni, als de populairste politicus van Frankrijk.",politics
"Geen kruimel verspillen, zo duurzaam mogelijk leven. Tienduizenden Nederlanders zweren bij een groene levensstijl. Maar wat als ze daarin doorschieten? ,,Het lukte me niet meer te genieten van het leven, omdat ik zo hard voor mezelf was.''  Ik reed kilometers om voor een verantwoorde bamboescheut, maakte mijn eigen tandpasta en deodorant  Merel Visser (38)  Merel Visser (38) heeft 's nachts weleens met blote knieën op de keukenvloer gezeten om een stuk krant uit het huisvuil te plukken. ,,Ik lag in bed en bedacht me ineens dat ik die krant, die mijn dochter als ondergrond voor het knutselen had gebruikt, per ongeluk bij het restafval had gedaan. Panisch was ik.''Bewust omgaan met het milieu was altijd al belangrijk voor Visser. ,,Ik scheidde keurig mijn afval, was zuinig met energie en at vegetarisch. Langzamerhand ging ik daar steeds verder in. Ik reed kilometers om voor een verantwoorde bamboescheut, maakte mijn eigen tandpasta en deodorant. Het beheerste op den duur mijn leven. Het lukte me niet meer te genieten, omdat ik vaak zo hard voor mezelf was.''  De knop ging om toen Vissers zoon een woedeaanval kreeg om de vilten schoenen die hij van haar aan moest. ,,Hij wilde stoere sneakers, niet die stomme dingen die ik hem opdrong. Ik besefte ineens hoezeer hij alles haatte wat ik ons gezin oplegde. Duurzame cadeautjes, terwijl hij liever Lego wilde. Veganistische maaltijden, terwijl hij verlangde naar een frikandel.''Vissers man ging er ver in mee, totdat voor hem een grens was bereikt. ,,Hij wilde niet dat ik er zijn ouders en vrienden mee lastig viel. Als zij op visite kwamen, stond de verwarming heel laag en serveerde ik alleen veganistische hapjes. Ik stootte al dan niet bewust mensen af.''Visser raakte zo met zichzelf in de knoop dat ze besloot te gaan praten met een coach. ,,Die heeft mijn ogen geopend. Door die gesprekken leerde ik los te laten en ben ik gaan matigen. In het begin voelde ik me schuldig. Maar ik wen eraan. Het belangrijkste is dat ik weer kan genieten en dat het nu een stuk gezelliger is bij ons thuis.''  Visser is lang niet de enige die een groene levensstijl nastreeft. Op internet wemelt het van de blogs van veelal vrouwen die ecologisch verantwoord leven. En dat is prima als je je er goed bij voelt. Het wordt volgens Michelle Coenen, psycholoog in Amsterdam, pas een probleem als je er gestrest door raakt, bang wordt om het niet goed genoeg te doen.In Amerika spreken ze ook wel van 'ecorexia', een aandoening waarbij mensen geobsedeerd zijn door duurzaam leven. Volgens Coenen gaat het mis als je niet meer goed kunt functioneren, niet deelneemt aan sociale aangelegenheden, vanuit je omgeving negatieve feedback krijgt en zélf fysieke en mentale klachten krijgt van je gedrag. ,,Mensen die perfectionistisch zijn en graag de controle willen houden, zullen er eerder last van ondervinden.''  Quote  Ik voelde me beter dan die ander, omdat ik wél biologisch at en rekening hield met het milieu  Danielle Klinkenberg (36)  Coenen denkt dat de obsessie met duurzaamheid ook te maken kan hebben met de hype rondom een groene levensstijl. ,,Ook beroemdheden zoals Madonna en Ariana Grande staan zich erop voor dat zij veganistisch leven. Mensen die enigszins beïnvloedbaar zijn, willen dat óók.''Ook groepsdruk kan een rol spelen, ervoer Danielle Klinkenberg (36). Zij leed na verloop van tijd onder haar extreem duurzame levensstijl en de oordelen van anderen over alles wat goed en fout was. Nog niet zo lang geleden wierp ze zelf ook weleens een misprijzende blik op het supermarktmandje van de klant voor haar. Kant-en-klaarmaaltijden, diepvriespizza, rundergehakt, fabrieksbrood. ,,Oooh, wat eten díe mensen slecht, dacht ik dan. Ik voelde me beter dan die ander, omdat ik wél biologisch at en rekening hield met het milieu.''Klinkenbergs man had aanvankelijk niets met duurzaamheid. ,,Totdat ik hem vertelde wat de invloed van je levensstijl is op het milieu. Hij werd op den duur nog fanatieker dan ik.''Ze besloten samen alleen nog biologisch te eten. ,,We droegen duurzame kleding en kochten voor 2 euro een bank bij de rommelmarkt. Het was een sobere bedoening bij ons.'' Ook startte Klinkenberg het bedrijf Danielle Duurzaam, waarmee ze zelfgemaakte ecologische sojakaarsen en koolzaadwaskaarsen verkocht.  Na verloop van tijd kostte het haar steeds meer moeite haar duurzame levensstijl te handhaven. ,,Het heeft een paar jaar geduurd voordat ik durfde toe te geven dat het me doodongelukkig maakt. Zelf brood bakken en groenten snijden ís niks voor mij. En ik had geen zin meer om elke keer een roteind te fietsen naar een ecologische winkel of een boer met lokale producten.''  Moe werd Klinkenberg van steeds de etiketten lezen om te zien of het wel verantwoord was wat ze kocht. De duurzame kleding die ze droeg, vond ze niet echt leuk. In huis had ze het altíjd koud omdat de verwarming laag stond. ,,Gaat het de aarde helpen als ik niet gelukkig ben? dacht ik op een bepaald moment. Voorzichtig ben ik gaan loslaten. Dat begon met het scheiden van de boodschappen. Mijn man at bonen, bleekselderij en groenten. Voor mezelf kocht ik diepvriesproducten en niet-biologische kaas. Mijn man vond dat erg jammer en begreep er niets van.''  Inmiddels woont Klinkenberg niet meer met hem samen. Haar levensstijl is ingrijpend veranderd. Zes maanden geleden haalde ze haar rijbewijs. ,,Heerlijk! Ik kan nu komen waar ik wil. Verder eet ik wat ik lekker vind: ovenfrites, diepvriespizza, chocola. De verwarming zet ik lekker hoog.''",entertainment
"Staatssecretaris Raymond Knops (Binnenlandse Zaken, CDA) heeft ondanks een toezegging aan de Tweede Kamer lang niet alle softwarecode vrijgegeven van het mislukte ict-project om een nieuw landelijk persoonsregister te bouwen.  De Kamer had deze openbaarmaking geëist zodat buitenstaanders kunnen controleren wat er is gebeurd met de 100 miljoen euro die het Rijk betaalde voor de bouw van de landelijke basisregistratie deze zomer werd stopgezet. Het idee was ook dat de publieke investering hiermee niet voor niets zou zijn.  In reactie op vragen van NRC erkent de staatssecretaris via een woordvoerder dat een „aanzienlijk deel” van de software en de bijbehorende documentatie is achtergehouden. Wat wel is vrijgegeven, is volgens Knops „conform toezegging aan de Kamer”.  De staatssecretaris schreef vorige week in een Kamerbrief „de meest recente versie” van de software te hebben gepubliceerd. Daarbij meldde hij niets over het ontbreken van een aanzienlijk deel ervan.  Wat nu gepubliceerd is, maakt controle noch hergebruik mogelijk, zeggen nauw bij het project betrokkenen. Zo kan de software niet eens worden geïnstalleerd of opgestart, en ontbreekt alle software die ‘migratie’ van het oude naar het nieuwe systeem mogelijk maakt.  Aan NRC meldt Knops nu dat de openbaarmaking niet tot doel had een „herstart” van de bouw van de landelijke registratie mogelijk te maken. Maar in de Kamerbrief waarin hij de openbaarmaking aankondigde, meldt hij tot drie keer toe dat deze hergebruik van de software tot doel heeft.  Grote delen van software zijn weggelaten omdat ze te veel technische informatie blootgeven over de systemen waarop de huidige en nieuwe registraties werken, aldus Knops. Daarnaast is veel code weggelaten omdat deze volgens Knops persoonsgegevens zou bevatten die gebruikt zijn bij het testen. Hoewel deze persoonsgegevens door de bouwers van de software gefingeerd waren, „kan niet worden uitgesloten dat ze ook in werkelijkheid voor kunnen komen”, meldt Knops.  De Vereniging van Nederlandse Gemeenten onderzoekt sinds augustus of gemeenten met eigen geld een basisregister kunnen bouwen met de erfenis van het project.",politics
"In de huidige wereld met korte aandachtsbogen en groeiende mogelijkheden verandert ook de manier waarop marketing en reclame gevoerd wordt. Het veranderende medialandschap richt zich steeds meer op het visuele, en bedrijven doen hier graag aan mee. Toch blijkt het voor veel marketeers lastig om een goede contentstrategie te maken. Waar het ene bedrijf succesvol is met ‘how to’ video’s op YouTube, scoort de ander alleen maar met korte video’s op Facebook. Hoe zorg je ervoor dat je zo effectief mogelijk gebruik maakt van videocontent? Niemand minder dan YouTube zelf kwam met een model, waarbij de meest effectieve videocontentstrategie ingericht kan worden.  In principe is deze strategie niet alleen toepasbaar op video, maar voor de gehele branding. Toch wordt in dit artikel extra ingegaan op de verschillende soorten videocontent die passen binnen dit model, zodat je na het lezen van het artikel je eigen videocontent kan analyseren en een plan kan opstellen voor de komende tijd. Hoewel het model door YouTube bedacht is, functioneert het veel breder dan alleen op YouTube zelf. De verschillende soorten content passen bij verschillende online kanalen.  Allereerst is het uiteraard belangrijk om goed te weten waar je bedrijf als merk voor staat, wat kan strategisch gezien relevante content zijn? Deze content moet passen bij de interesses van je publiek en bij de waarde van het merk. Benadruk de ‘unique selling points’ en probeer dit op een verhalende manier te vertellen aan het publiek. Over het algemeen geldt dat content waarde krijgt wanneer het inspireert, vermaakt, iets leert of ergens mee helpt. Bovendien geldt natuurlijk altijd dat het belangrijk is in je hoofd te houden tegen wie je eigenlijk praat. Wie is je doelgroep? En zouden zij zich aangesproken voelen?  Met deze punten kan je de inhoud van de strategie bepalen, met het volgende model is het vooral mogelijk om de content te structureren. YouTube deelt dit op in drie type content:  Hero Content: Met welke content wil je een groot en breed publiek bereiken? Zie het als het ‘super bowl’ moment, een echte reclamevideo. Hierbij draait het met name om het gevoel bij een merk. Deze ‘Hero’s’ komen maar een paar keer per jaar voor. Dit zorgt voor awareness.  Hub Content: Dit is content die je regelmatig ontwikkelt om een fris perspectief te creëren rondom de interesses van je publiek. De hoeveelheid content blijft redelijk constant door het jaar heen. Hier gaat het om de consideration.  Hygiene Content: Waar zoekt je publiek actief naar binnen je merk of industrie? Hoe kan je educatief of behulpzaam zijn voor jouw publiek? Het gaat om content dat 365 dagen per jaar relevant is, waarmee je het publiek naar je toetrekt. Hier gaat het om de action. Mensen die bijvoorbeeld in Google een relevante vraag stellen, kun jij naar je site toetrekken met deze content.  Deze inrichting van de content kan zowel gezien worden binnen één campagne als voor bijvoorbeeld een heel jaar. Hierbij kunnen de Hero’s binnen verschillende thema’s of campagnes bedacht worden, zoals een nieuwe video in de zomer, waarbij een aantal Hubs passen, en eentje in de winter met nieuwe Hubs. Voor de hygiene content geldt dus dat het niet wisselend is, maar voor een heel jaar lang relevante content moet zijn.  Hero Content: Voor de hero content geldt; zo groot mogelijk bereik. Maak dus mooie video’s die aantrekkelijk zijn voor de doelgroep.  Het ideale kanaal voor deze content is in principe Facebook, waarbij in korte tijd een groot bereik gehaald wordt. Nadat de ‘buzz’ voorbij is (vaak groeit het bereik op Facebook slechts een aantal dagen) kan hij op YouTube geplaatst worden als ‘archief’. Indien het gekoppeld is aan een specifiek product of evenement kan het ook altijd op de website nog geplaatst worden om direct aan bezoekers een beeld te geven van het bedrijf of merk. Daarbij is het mogelijk om op Facebook ook te adverteren, waarbij je precies de doelgroep kan bepalen.  Daarnaast kan het op Twitter en Instagram geplaatst worden, eventueel met een verkorte versie. Maar vaak zijn de Hero video’s niet heel lang en worden in korte tijd de merkwaardes getoond.  Hub Content: Bij de hub content gaat het om iets simpelere video’s dan de hero’s, die echt bedacht worden rondom interesses van de kijker. Een mooi voorbeeld hoe Hero en Hub video’s samen kunnen hangen is te zien aan een campagne van Lipton Ice Tea, hierbij is de Hero deze video:  Daarbij kwam een reeks van Hubs, een soort spinoffs van de Hero:  De Hubs zijn geschikt voor op Facebook én op YouTube. Het is vaak mogelijk, zoals in het voorbeeld hierboven, om een serie te maken rondom hetzelfde onderwerp. Denk opnieuw goed aan de merkwaarden en hoe dit op een verhalende manier verteld kan worden aan het publiek.  Hygiene Content: Deze video’s zijn geoptimaliseerd naar de intenties van de kijker, hierbij moet je denken aan bijvoorbeeld veel gestelde vragen in video vorm, how to video’s etc. Het interessante van dit soort video is dat hierbij volledig gebruik gemaakt kan worden van de kracht van YouTube.  Omdat YouTube de twee zoekmachine na Google is, is het vaak mogelijk met video’s nieuwe mensen te trekken. Bovendien kunnen ze op de product pagina’s geplaatst worden op de website, of bij veel gestelde vragen staat en zelfs per mail als antwoord gegeven worden. Denk hierbij breed, zo kan bijvoorbeeld een verzekeringsmaatschappij een video maken met het antwoord op de vraag ‘waar moet ik op letten als ik een verzekering afsluit?’. Zo kan je uitgebreid vertellen welke punten belangrijk zijn, en welke oplossing jij als bedrijf biedt. Zo kun je nieuwe mensen bekend maken met jouw bedrijf.  Deze video’s horen eigenlijk niet thuis op een kanaal als Facebook, maar juist op YouTube en op de website. Optimaliseer de video’s voor YouTube, zodat ze goed gevonden worden.",other
"OUDENBOSCH - Rijkswaterstaat probeert te voorkomen dat het Openbaar Ministerie (OM) in het strafrechtelijk onderzoek naar een fataal sluisongeluk in de Maastrichtse wijk Limmel gebruik kan maken van een intern onderzoek naar de toedracht. Tegen het beslag dat de officier van justitie heeft gelegd op het conceptrapport is bezwaar ingediend.  Dinsdag werd bekend dat het OM bezig is met onderzoek naar het tragische ongeluk waarbij een 52-jarige man uit Oudenbosch van de sluistoren viel en om het leven kwam.  Rijkswaterstaat heeft naar eigen zeggen volledig meegewerkt aan het onderzoek maar wil niet dat informatie uit het interne onderzoek wordt gebruikt, vanwege de vrees dat in de toekomst niemand meer wil meewerken aan veiligheidsonderzoeken.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"﻿  ﻿  14 min geleden  Een 16-jarige jongen uit Krommenie is in de nacht van maandag op dinsdag opgepakt in Wormerveer. Hij had een zaklamp gestolen uit een politieauto en werd met behulp van een politiehelikopter opgespoord.  Agenten zagen die nacht rond 04.15 uur twee jongens bij een snorfiets op de Wandelweg staan. Bij het zien van de politieauto, reed de bestuurder van de snorfiets snel weg terwijl de andere jongen rustig zijn weg vervolgde. Na een korte achtervolging, ging de bestuurder in de Ampèrestraat onderuit en ging er te voet vandoor. De politie wist deze jongen niet meer te traceren.  Twee andere agenten zagen later elders in Wormerveer iemand via een geopend portier iets uit een politieauto pakken. Toen deze persoon de agenten in de gaten kreeg, ging hij er snel vandoor in de richting van de Edisonstraat.  In verband met de vorige achtervolging was al een politiehelikopter opgeroepen. Met behulp van de heli kon de dief gevonden worden in een tuin. Het signalement van deze jongen kwam overeen met de persoon die eerder met de bestuurder van de snorfiets stond. De tiener bleek uiteindelijk een zaklamp uit de politieauto te hebben gestolen. Hij is aangehouden en overgebracht naar het politiebureau.",entertainment
"Vroeger moest ik voor recepten altijd aan het werk; tegenwoordig krijg ik ze opgestuurd. Nou ja, soms. En dit keer wel met een licht verwijtend mailtje erbij, dat ik maar liever een aanbeveling noem....  Onno Kleyn1 december 2004, 00:00  De keuken was lekker, maar onopgesmukt. Het 'signatuurgerecht' van de regio was de spanakopitta, een dun baksel van vele lagen flinterdun deeg die ingesmeerd worden met olijfolie, en daartussen een laag spinazie en verse kaas. Na elke verplaatsing werd hij weer trots uit de keuken gedragen, met de vaste opmerking dat hier, en hier alleen, de lekkerste werd gemaakt. Waar komt u nu vandaan? Daar? O, maar daar kunnen ze er niets van! En dat dan op de toon van je nieuwe tandarts die zegt: 'Waar bent ú geweest?'Het opgestuurde recept is van een landelijke, boerse eenvoud. Het gaat om varkensvlees, prei en selderijknol en er komt zelfs geen kruidje aan te pas. Wie wil kan natuurlijk een blad laurier toevoegen, of wat tijm, maar nodig is het niet. Selderij en prei zijn beide al stevige smaakmakers. De inzendster benadrukte dat we geen mager vlees moesten kopen. Ze heeft gelijk; dat wordt droog en smakeloos.Chirino me prassoselino: Snijd het spek (zelf ja) in blokjes. Bak de spekjes met de ui aan in een drup olijfolie, op flink vuur. Voeg na een minuut of twee het vlees toe en bak een paar minuten mee. Roer de tomatenpuree los in een glas water en doe dat erbij. Voeg zout toe en sluit de pan. Laat op een laag pitje een uur sudderen.Snijd het wit en lichtgroene deel van de prei in stukken; het donkergroen mag weg. Snijd de selderijknol eerst in plakken, haal daar de schil af en snijd de rest in blokjes. Check het vlees. Als het zacht begint te worden, voeg je de groenten toe. Laat nog een minuut of twintig sudderen. Breng op smaak met zout en peper.",entertainment
"Het Nederlands elftal nam het dinsdagavond in de Johan Cruijff ArenA op tegen Zweden voor kwalificatie voor het WK 2018 in Rusland. Helaas voor Oranje was de 2-0 zegen niet voldoende en is plaatsing de play-offs mislukt. Voetbalzone sprak na het duel met invallers Davy Klaassen en Daryl Janmaat die beiden het afgekeurde doelpunt in de heenwedstrijd tegen Zweden als bepalend bestempelden.  Justus Dingemanse is fulltime presentator en verslaggever van Voetbalzone en levert bijdrages in de vorm van artikelen, columns, interviews, programma’s en reportages.  Ben jij er weer. Weet niet wat je zo leuk vind aan trollen. Net zat je ook al over troost ekong te zeuren dat hij alleen troost heet en dat hij in de basis van oranje moest staan. Vind je het leuk of ben je aandachtsgeil? We zitten hier niet bij movie star planet of weet ik veel wat.  Kijk, natuurlijk heeft Oranje het zelf ook laten liggen, maar als dat zuivere doelpunt goed was gekeurd had je twee keer verloren van een absoluut topland, en 1 misstap begaan. Voor de rest had je alle andere wedstrijden gewoon netjes gewonnen. Belachelijk eigenlijk. En dan ook nog die pech met Lloris en zijn blunder. Het had nooit op doelsaldo aan mogen komen.  Stekelenburg zijn blunder vergeten? Daarnaast De Ligt opstellen tegen Bulgarije. strootman en wijnaldum die elke keer door het ijs zakte. janssen blijven opstellen. robben die niet echt beslissend was. We gaan gewoon volkomen terecht niet.  Dat is dus niet waar. Wanneer er een zuivere goal afgekeurd wordt en je juist die punten mist (Nederland was ook gewoon beter in Zweden), ga je onterecht niet naar de playoffs. Nederland was kwalitatief na Frankrijk het beste land en ondanks al die foute keuzes is het dus ook nog eens genaaid.  Kijk, sommige dingen heb je in de hand. Als we naar de kwalificatie gaan kijken, dan was er op voorhand 2 duels waar je sowieso punten zou verspelen: frankrijk en zweden. Los van externe factoren als scheidsrechter etc. En ja, tegen bulgarije uit was het opstellen van de ligt een van de grootste fouten ooit begaan door nl elftal trainer. Nog groter dan de fout van dickie om robben naar de kant te halen in door u allen in uw geheugen gegrifte duel. In dat duel tegen bulgarije hebben we ticket naar WK verspeeld. Daar moeten mee kappen: talenten moet je eerst laten rijpen bij hun club, hooguit op de bank meennemen tijdens oefeninterland, maar als het om knikkers gaat, moet je ervaren team opstellen. Ook al heeft dat talent potentie. Bovendien...onze talenten van nu zijn niet de talenten van toen: in tijd van sneijder en vd vaart...die waren 18 en die waren de besten van een ED die nog beter was dan nu. De lessen voor de toekomst moeten zijn: ondanks drama materiaal dat we nu hebben, moet streven naar vastigheid. Naar een team dat elkaar kent en vooral de kwaliteiten van elkaar herkent. Voor je land spelen moet weer een eer zijn. Daarom zeg ik bij dezen, en ik hoop dat we niet nog een keer de fout maken: er is geen plek voor spelers als depay of bij jong oranje als spelers ala bazoer. Ik wil een vechter zien zoals Ake vandaag dat deed. Ondanks zijn slechte voorzetten, bleef hij gaan. Dat moet voorop komen te staan.  Ik denk dat je die talenten best kan inpassen. Iemand als De Ligt is op zijn jonge leeftijd namelijk al een goede verdediger. Maar doe dat dan wel op het moment dat Van Dijk ernaast staat en bij een topclub speelt. Of een De Vrij als hij een transfer heeft gemaakt naar Juve. Laat jonge buitenspelers als Kluivert en Bergwijn straks stilletjes aan het elftal binnenwandelen als Promes zijn transfer naar de PL heeft gemaakt en daar ook scoort. Laat jonge middenvelders als De Jong, Bazoer, Ramselaar, Van de Beek, enz, meedoen als het middenveld goed staat. Dan kunnen die jonge gasten concurreren met de gevestigde spelers, in plaats van dat de jonge spelers de afwezigheid van die gasten moeten opvangen. Advocaat zei het al: je moet een stramien hebben. Dat Van Hooijdonk dan heel dom zegt, we spelen toch al jaren 433...tja dat bedoelt Advocaat niet per se. Het gaat erom dat je vaste spelers hebt die op vaste posities staan. Een vaste keeper. Een centrum met Van Dijk en De Vrij. Een middenveld onder leiding van Strootman. Een aanval met Promes. Die jongens moeten het nu gaan overnemen nu Robben weg is. We hebben genoeg talent. Die gasten van 25/26 moeten nog op hun top komen en dan kunnen die jonge talenten prima ingepast worden. Net zoals dat met Sneijder en Van der Vaart kon toen ze 18 waren.  Misschien ben ik nu echt een azijndrinker, maar we hebben geen middenveld. Hoe vaak hebben we tijdens deze kwalificatie een fatsoenlijke combi gezien? Ik heb vandaag voor het eerst een fatsoenlijk combi gezien waarbij drie spelers bewust betrokken werden. Voor dde rest was ons middenveld zo lek als een mandje. Ik vond blind vandaag zo adembenemend ballen daar...paar keer linies overgeslagen, dat heb ik ook hele kwalificatie niet gezien. Gewoon een simpele pas, hard laag over de grond richting een aanvaller. Wijnaldum vandaag....toen het tempo werd opgevoerd, zakte hij door het ijs. Ik kon mijn ogen niet geloven toen ik dat zag. Deze man balt bij liverpool. We hebben ook geen aankomende talenten. ja, donny van beek...frenkie de jong..maar wat hebben zij nou laten zien?! Het is allemaal zo vroeg en klok tikt wel door. Terwijl bazoer en co gewoon stilstaan in hun ontwikkeling. Strootman, wat moet ik daarover zeggen? Er moet een een wonder geschieden waarbij een talent ineens het licht ziet, ED kapotspeelt en dan dit oranje gaan leiden..stuk of twee. Want dan kunnen strootman en wijnaldum wel mee ballen. Klaassen...dat is ook zo tussenjaar voor hem. Het kan voor hem verkeerd uitpakken de stap naar PL en dan krijgen we weer een speler die van ene club naar andere huppelt zonder ritme.  En ik loop al een tijdje met de volgende vraag: is er in godsnaam iemand van de Knvb die dacht, laat ik eens de telefoon pakken en van dijk opbellen en hem vertellen: joh, je bent weer hersteld van je blessures, we krijgen paar belangrijke duels in oranje. Dus zou je je droom voor een transfer voor half jaar in de ijskast zetten voor het landsbelang? Dus gewoon bij je club spelen? Dan had nog mee kunnen doen bijv. tegen frankrijk..een duel op zijn lijf geschreven.  Na het EK heeft zweden van aantal belangrijke spelers afscheid genomen en men zelf verwachtte ook niet dat ze rol van betekenis zouden spelen in onze groep, maar het was ook niet zo dat wij in goede vorm staken zodat we dat zweden even konden oprollen. Je hoefde daar geen punten te verspelen, je 'kon'. En dat is wat er gebeurde.  Ach. Klaassen komt vaak in die positie, zou Wijnaldum iets van kunnen leren. Klaassen heeft een goede drang naar voren die een goede spits complementair zou maken. Gezien Huntelaar, die 1 op 1 loopt zo'n beetje in kwalificatiewedstrijden niet eens geselecteerd werd en de falende Janssen mocht blijven staan zie ik al een reden waarom Klaassen ineens alles zelf moest doen.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"Feyenoord - FC Twente  Feyenoord trapt het nieuwe seizoen in de eredivisie vanmiddag af tegen FC Twente. De landskampioen kan gelijk profiteren van puntenverlies van aartsrivaal Ajax, dat met 2-1 verloor bij Heracles Almelo zaterdag.  Uiteraard is het duel in de Kuip live te volgen op Radio Rijnmond. Dennis van Eersel en Sinclair Bischop doen verslag vanaf 14.30 uur. De uitzending begint om 13.00 uur, met Bart Nolles als presentator.  Excelsior speelt ook vanmiddag, in Tilburg tegen Willem II. Dat duel is helemaal live te volgen via een livestream op Rijnmond.nl. Dennis Kranenburg doet verslag.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"25 oktober 2017 7:49  Dit is Azim Aynaci, de vermoedelijke schutter van het schietincident in Groningen waarbij een jongen verlamd raakt vanaf zijn middel. Hij is geboren op 21 februari 1997 en dus 20 jaar oud. Heeft u enig idee waar Azim nu is, of bij wie hij misschien hulp heeft gezocht, naartoe is gevlucht of heeft u hem sinds vorige weekend gezien, bel dan nu onmiddellijk 0800-6070 of tip digitaal via live.politie.nl.",entertainment
"Niet de grote vastgoedeigenaren, maar juist de kleinere zijn schadelijk voor de woningmarkt. Dat vindt althans makelaarvergelijker DatHuis, dat onderzoek deed naar de kwestie.  Juist de grote vastgoedbezitters kregen de laatste tijd veel kritiek omdat ze slecht zouden zijn voor de woningmarkt. Onterecht, zegt Joel Konijn van DatHuis. 'Uit onderzoek dat wij hebben gedaan blijkt dat het 95 procent van de grote vastgoedbezitters bestaat uit ongesplitste panden.'  Zelfde vijverVolgens Konijn ligt het probleem juist bij de kleine vastgoedeigenaren, die tussen de twee en negen panden bezitten. Zij vissen namelijk in dezelfde vijver als de 'gewone Amsterdammer'.  Bovendien vraagt hij zich af of het erg is dat er geld wordt verdiend aan huizen. 'Laurens Ivens (SP) zegt dat huizen er niet zijn om geld aan verdiend te worden, maar dat er in gewoond moet worden. Maar dan moet je misschien ook kijken naar ING: mag er dan wel verdiend worden aan een hypotheek? Mag er überhaupt nog wel verdiend worden?'  GroenLinksJorrit Nuijens (GroenLinks)vindt zowel grote als kleine vastgoedbezitters schadelijk voor de stad, maar snapt waarom de grote meer aandacht krijgen. 'Het is natuurlijk makkelijker om die mensen in de hoek te zetten, en boos op te worden, dan op pa en ma die voor hun studerende kind een woning kopen.'  GroenLinks steunt wethouder Ivens, die wil dat de gemeente kopers verplicht gaat stellen in hun koopwoning te wonen. Het is nog maar de vraag of dat echt gaat gebeuren.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",business
"Vanuit Princeton, New Jersey, schrijft Pia de Jong over wat haar opvalt. Vandaag: een langer leven is te koop voor wie het kan betalen.  pagina 20  Ik zie ze nog staan. Mannen van rond de dertig, in een lange rij voor een kliniek, in de hete zon in Mobile, Alabama. Stuk voor stuk hoopten ze dat hun bloeddruk hoog genoeg was om in aanmerking te komen voor deelname aan een farmaceutische studie. In ruil daarvoor zouden ze medische zorg krijgen en medicijnen. Gratis.  De mannen, de meesten zwart, in de rij meldden zich aan omdat ze te arm waren om medicijnen te betalen. Dit was hun kans op medische zorg. Uiteraard voor zolang de studie duurde. Daarna waren ze weer op zichzelf aangewezen. De treurnis van de situatie maakte diepe indruk op me. Door hun armoede waren deze mannen bij voorbaat kansloos.  Wat een contrast met mijn buurman. Toen ik hem vijf jaar geleden leerde kennen – hij was toen zeventig – was net een zeldzame vorm van leukemie vastgesteld. Daar hoorde een gemiddelde toekomstverwachting bij van zo’n vijf jaar. Maar toevallig was er net een nieuw medicijn op de markt. Effectief, maar zeer duur. Medicare, de zorgverzekering van de overheid voor mensen boven de 65, betaalde een klein deel van dit bedrag. Zijn eigen verzekering een groter deel. Wat er nog ontbrak, zo’n 17.000 dollar per jaar, betaalde hij uit eigen zak. Het medicijn sloeg aan. Buurman kon zijn leven voortzetten zoals hij dat altijd had gedaan.  Tot zijn gezondheid na twee jaar verslechterde. Dankzij de regelmatige controle in het gerenommeerde Memorial Sloan Kettering kankercentrum in New York kon er meteen worden ingegrepen. Er was een kans dat als er een ander, eveneens kostbaar medicijn aan het bestaande werd toegevoegd, dit weer effectief werd. En zowaar, weer had hij geluk. De symptomen verminderden. Hij voelde zich weer uitstekend. Buurman kon opnieuw met volle kracht vooruit.  Als ik op een ochtend binnenloop is hij aan het pakken voor zijn vakantie. Op de keukentafel liggen de pillen klaar die de koffer in moeten. Een complete mini-apotheek. Gemiddeld betaalt hij zelf inmiddels zo’n 4.000 dollar per maand aan zijn medicijnen.  „Het valt niet altijd mee met het vooruitzicht te leven dat de medicijnen uitgewerkt raken”, vertelt hij. „Dat kan elk moment gebeuren.” Hij legt zijn snorkel in de koffer .  „En wat dan?”, vraag ik.  „Dan krijg ik een beenmergtransplantatie. Heel risicovol, maar als het slaagt, ben ik voorgoed genezen. Wel een uiterst intensieve behandeling. Een tijd in quarantaine, een heftige ingreep, een lange herstelperiode.” Hij controleert de inhoud van zijn golftas. „Gelukkig kan ik bijleggen wat de verzekering niet vergoedt”, zegt hij.  Zijn persoonlijke trainer, die hem met zijn dagelijkse bezoeken in topvorm houdt, staat voor de deur. Volgens de behandelend arts de beste investering in zijn gezondheid. Buurman ziet er dan ook blakend uit. Brengt veel tijd door met zijn kinderen en kleinkinderen, schrijft boeken, en reist de wereld rond. Net als zijn kwieke 99-jarige moeder hoopt hij elke medische tegenslag het hoofd te kunnen bieden. Tijd kopen noemt hij dat.  Hoe anders is zijn situatie dan die van de mannen in Mobile, Alabama. Ik vraag me af hoeveel van hen, zo’n 25 jaar later, nog in leven zijn. Heeft iemand hun tijd gekocht?  Reacties naar email_a67d5785d66ef7a81c19744cb88f03a985fb30a13fd711d3f89879d4f1b0f368c7f0f05c10844a906326c19d028158da58fba77061949bf2f9ad1507c061394e",entertainment
"Vrijdag, 10 november 2017 om 16:54  Etien Velikonja heeft zijn laatste wedstrijd voor Willem II mogelijk gespeeld. De 28-jarige aanvaller liep tegen AZ (3-2 verlies) en knieblessure op en aanvullend onderzoek in het ziekenhuis heeft uitgewezen dat Velikonja moet worden geopereerd.  “Wij wensen Etien veel succes met zijn herstel”, meldt Willem II via de officiële kanalen. De Tilburgers doen geen mededelingen over de duur van de revalidatieperiode, maar Velikonja laat zelf via Instagram weten dat hij dit seizoen waarschijnlijk niet meer in actie komt: “Jammer genoeg was mijn doelpunt tegen Ajax waarschijnlijk mijn laatste dit seizoen.”  “Ik ben geblesseerd geraakt aan de knie. Ik moet een operatie ondergaan, maar ben enorm gemotiveerd om sterker dan ooit terug te komen”, schrijft de Sloveen die dit seizoen drie keer scoorde in vijf competitiewedstrijden. Daarnaast leverde de drievoudig international in het bekerduel met CSV Apeldoorn (2-4 winst)) een assist af.  Velikonja tekende afgelopen zomer een contract voor één seizoen bij Willem II en dus valt het niet uit te sluiten dat hij na het huidige voetbaljaar weer vertrekt. Hij kwam eerder uit voor Gençlerbirligi, NK Olimpija, Cardiff City, Lierse SK, Rio Ave, NK Maribor en ND Gorica. Voor Willem II betekent het wegvallen van Velikonja een nieuwe klap na de absentie van Fran Sol.  Mister B (Ogbeche) is zo goed als fit weer en scoort er redelijk op los in de oefenduels en Jong-Willem II. Voor de een komt de ander dus. Hopen dat hij ditmaal fit kan blijven, want hij kan nog zeker van waarde zijn.  Etien Velikonja heeft zijn laatste wedstrijd voor Willem II mogelijk gespeeld. De 28-jarige aanvaller liep tegen AZ (3-2 verlies) en knieblessure op en aanvullend onderzoek in het ziekenhuis heeft uitgewezen dat...Lees verder",entertainment
"SP en GroenLinks in de Tweede Kamer blijven erbij dat er voor Lelystad Airport een geheel nieuwe milieueffectrapportage (MER) moet worden gedaan. Dat zeggen ze na een besloten vergadering over de rapportage in de Tweede Kamer.  De Kamer werd door het ministerie van Infrastructuur en Waterstaat en door het Nederlands Lucht- en Ruimtevaartcentrum (NLR) geïnformeerd over de fouten in de mer, die de actiegroep Hoog Overijssel half september heeft ontdekt. Het gebied met overlast van vliegtuigen van en naar Lelystad is volgens de actiegroep veel groter dan het rapport aangeeft, omdat vliegtuigen langer op lage hoogte (1800 meter/6000 voet) moeten vliegen.  NLRHet NLR erkende gisteren in de Kamer opnieuw dat er in de zogeheten vliegtuigprofielen een verkeerde berekening is gemaakt voor het geluid van de Boeing 737. Het gaat vooral om de oudere 737-300 en -400, die bijna niet meer in Nederland vliegen. De menselijke fout is ondanks een extra controle niet eerder ontdekt. Het NLR gebruikt inmiddels de juiste gegevens, terwijl in de rekenmodellen nu ook is meegenomen dat vliegtuigen langer op 1800 meter hoogte blijven vliegen.  NagerekendEen woordvoerder van het NLR laat weten dat op dit moment wordt nagerekend wat de gevolgen van de correcties zijn voor de mer. Het centrum verwacht dat de mer alleen op onderdelen kan worden aangepast en dat niet een geheel nieuw milieu-onderzoek nodig is. De Commissie voor de mer moet hierover nog advies geven aan minister Van Nieuwenhuizen. Ook het ministerie heeft gisteren in de Kamer aangegeven dat een beperkte aanpassing van de mer volstaat.ConsultatieHet ministerie van I en W komt naar verwachting begin december met een antwoord op deduizenden reacties van instanties en personen, die zijn binnengekomen op de internetconsultatie over de vliegroutes van Lelystad. De meeste van de ruim 3200 reacties zijn afkomstig van tegenstanders van uitbreiding, waarvan een groot deel uit Gelderland. Een vertegenwoordiging van actiegroepen en bewoners heeft de reacties van bewoners bekeken en komt hierover maandag met een eindadvies.  De opening van Lelystad Airport staat gepland voor april 2019. VVD en CDA hadden na de besloten vergadering donderdag niet de indruk dat de opening in het gedrang komt, schrijft De Stentor.",politics
"Actrice Jennifer Lawrence heeft zich woensdag verdedigd voor de keuze een nietsverhullende jurk te dragen bij een fotoshoot in de koude buitenlucht. Volgens de actrice was het haar vrijwillige keuze om de ‘geweldige’ jurk te dragen en ze noemt de kritiek ‘niet feministisch’.  Jennifer Lawrence was afgelopen week in Londen voor de promotie van de film Red Sparrow. Op één van de foto’s van de cast draagt zij enkel een zwarte jurk terwijl vier mannelijke collega-acteurs dikke wollen jassen aanhebben. Op sociale media kwam er veel kritiek omdat het bloot niet zou passen bij Jennifer Lawrence’ strijd om gelijke rechten voor vrouwen in showbizz.Een Britse journalist twitterde: ‘Echte gelijkheid zou betekenen dat Jennifer Lawrence een jas krijgt en dat Jeremy Irons in een broek met blote billen poseert.’ Een Australische journalist had het over ‘arme Jennifer Lawrence die een stukje stof draagt dat je een jurk zou kunnen noemen.’‘Extreem belachelijk’, noemt de actrice de reacties in een Facebook-bericht. ,,Die Versace-jurk was geweldig. Wat denk je: dat ik die ga verstoppen onder een jas met een sjaal? Ik was vijf minuten buiten. Ik zou voor die jurk in de sneeuw zijn gaan staan omdat ik zo veel van mode houd.” Ze roept mensen op zich op belangrijkere onderwerpen te concentreren en normaal te doen. ,,Dit is seksistisch, belachelijk en geen feminisme.”",entertainment
"Een item uit Zondag met Lubach over Aleksej Navalny is door de Russische oppositieleider via Twitter verspreid.  Door:ANP/Het Parool7 augustus 2017, 14:26  De tegenstander van president Vladimir Poetin heeft een Russische vertaling van het filmpje, dat gaat over zijn corruptie-beschuldigingen richting premier Dmitri Medvedev, op zijn website geplaatst.  ""Als je het, net als ik, hebt gemist, dan moet je kijken naar dit zeer grappige verslag van de Nederlandse televisie over de protesten in Rusland"", schrijft Navalny op zijn website.  In het item van vier maanden geleden steekt Arjen Lubach onder meer de draak met de danscapaciteiten van de Russische premier. De Russische versie van het filmpje is inmiddels meer dan honderdduizend keer bekeken.  InternationaalEen Russische rechtbank heeft de oppositieleider Aleksej Navalny veroordeeld tot een voorwaardelijke celstraf van vijf jaar vanwege verduistering.  De zaak kan gevolgen hebben voor de politieke loopbaan van de oppositieleider, die in 2018 wil deelnemen aan de presidentsverkiezingen. Volgens Russische functionarissen maakt zijn veroordeling dat onmogelijk.  Het is niet de eerste keer dat Lubach internationaal aandacht krijgt met zijn televisieprogramma Zondag met Lubach. Begin 2017 werd zijn voorstelfilmpje voor Donald Trump een internethit.  Het filmpje, waarin Lubach Nederland aan de Amerikaanse president voorstelt, is meer dan 10,5 miljoen keer bekeken en werd door allerlei andere landen geparodieerd.",politics
VUGHT - In recreatieplas de IJzeren Man in Vught is zaterdagmorgen het stoffelijk overschot gevonden van een 69-jarige vrouw die sinds zaterdagmorgen werd vermist en voor wie een burgernetmelding was uitgestuurd. Het lichaam lag bij het eilandje in de plas. Volgens de politie heeft de vrouw zichzelf van het leven beroofd.  De wandel- en fietsboulevard rondom de plas werd afgesloten. Een politiehelikopter heeft het gebied verkend. Brandweermensen gingen met een boot de plas op om het lichaam te bergen.,entertainment
"De emancipatie van de vrouw  Vijftig jaar geleden verscheen het essay Het onbehagen bij de vrouw van Joke Smit. Vrouwen, schreef ze, moesten worden ‘losgekoppeld van de konijnen’. Sindsdien is er veel veranderd – maar veel ook niet.  Kim Bos  Jannetje Koelewijn  24 november 2017  Gezin in modern huis, vader rookt een pijp, moeder drinkt een kopje koffie en de kinderen dekken de tafel. 1964. Foto Hollandse Hoogte  Mannen hebben het heerlijk, vrouwen hebben het rot. Zo begon Joke Smit – of mevrouw E.J. Kool-Smit, zoals ze toen nog werd genoemd – vijftig jaar geleden haar essay ‘Het onbehagen bij de vrouw’ dat het begin van de Tweede Feministische Golf zou inluiden. Recht op betaald werk! Recht op een leven buitenshuis! Recht op abortus! Het essay verscheen in november 1967 in het tijdschrift De Gids. Het zou Smits eigen leven ook voorgoed veranderen.  Vóór die tijd was ze een keurig gekapte lerares Frans en schreef ze voornamelijk over Franse literatuur. Daarna werd ze fulltime voorvechter van de vrouwenzaak. Ze verruilde haar mantelpak voor een minirok, gooide haar geblondeerde haren los en sloot zich aan bij de PvdA. Wat bleef: haar calvinistische karakter (ze was streng christelijk opgevoed), haar arbeidsethos, haar intellectuele levenshouding. Het liefst, schrijft haar biograaf Marja Vuijsje, zat ze achter haar bureau en dacht ze na. Helaas had ze twee kinderen en een baan.  Vijftig jaar geleden verscheen Het onbehagen bij de vrouw, het essay dat de tweede feminisme golf inluidde. Hoe ver zijn we nu? Dat probeert NRC te achterhalen in dit tweeluik.  Joke Smit meende niet wat ze in die eerste zin schreef. Het was wat bij haar bleef hangen na lezing van Simone de Beauvoirs essay La Deuxième Sexe uit 1949 dat de revival van het feminisme in Frankrijk had ingeluid. Dat mannen het heerlijk en vrouwen het rot hadden was niet waar, vond Joke Smit. In werkelijkheid, schreef ze, hadden de meeste mannen het óók rot. „Topdogs zijn nu eenmaal dun gezaaid.” Je kon zelfs stellen dat de meeste vrouwen een gemakkelijker leven hadden dan mannen. „Het is minder frustrerend routinewerk te verrichten als hoofd van een eenmansbedrijfje dan onder andermans toezicht.”  Zo relativeerde ze nog een paar alinea’s door – oorlog en honger zijn erger dan de „ongemakken” waar de Nederlandse vrouw mee kampt – maar daarna ging ze los. Waar hadden de feministen van de Eerste Golf (rond 1900) voor gestreden, naast kiesrecht? Dat de vrouw een vrij mens zou worden. Dat ze haar potenties zoveel mogelijk zou verwerkelijken. Dat ze een volwaardig lid zou worden van de maatschappij.  En wat was daarvan terechtgekomen? Bijna niets. „Vrouwen zijn net als vijftig jaar geleden huisvrouw en hebben geen verdere aspiraties.”  2%  van de getrouwde vrouwen had een baan in 1967  72%  van de vrouwen heeft nu een baan voor minimaal 1 uur per week, tegen 82% van de mannen  Zelf was ze een grote uitzondering. In 1967 had ongeveer 2 procent van de getrouwde vrouwen betaald werk, meestal in deeltijd en meestal in het bedrijf van haar man. En ongeveer 2 procent van de vrouwen was, zoals zij, universitair geschoold. (Van de mannen was het toen trouwens ook maar 6 procent.) Vrouwen met kinderen die fulltime werkten waren er sowieso bijna niet.  Kijk naar de getallen en je ziet dat er in vijftig jaar veel veranderd is. Van de vrouwen, al dan niet getrouwd, doet nu 71 procent minimaal één uur in de week betaald werk, van de mannen is het 82 procent. En jonge vrouwen hebben inmiddels vaker een diploma van het hbo of de universiteit dan jonge mannen: 50 procent tegen 40 procent. Het recht op abortus, een groot thema in ‘Het onbehagen’, is in Nederland nauwelijks nog een issue. Met de pil is ook normaal geworden dat vrouwen zelf bepalen of en wanneer ze kinderen krijgen. De wens van Joke Smit dat vrouwen zouden worden ‘losgekoppeld van de konijnen’ is in Nederland nu wel ongeveer verwerkelijkt.  Zou ze zelf vinden dat de emancipatie voltooid is? Ze kan er niet meer over oordelen, ze stierf op haar 48ste aan de gevolgen van kanker. Op het eerste cassettebandje dat ze in haar laatste levensjaar insprak voor de generaties na haar gaf ze een definitie van een moeder: „Iemand die leeggevreten wordt, en als ze leeg is, mag ze dood.” Het staat in de biografie van Marja Vuijsje. Joke Smit wilde niet de geschiedenis ingaan als een „cynische zeurkous”. Maar even toegeven aan een „nummertje zelfbeklag” mocht wel, vond ze.  Over zelfontplooiing en vrijheid, twee van de drie doelen in de Eerste Feministische Golf, schrijft Joke Smit nauwelijks in ‘Het onbehagen’. Ze concentreert zich op „de vrouw in de maatschappij”. Dat het daar zo hopeloos mee gesteld is, komt volgens haar door de „huidige vorm van het huwelijk”. Vrouwen maken zich afhankelijk van hun man en ze ontlenen hun status aan zíjn status. Zodra de kinderen geboren zijn komt ze terecht in een „natuurramp” waarin ze geen gedachte meer kan afmaken, geen krantenartikel meer kan uitlezen en elke dag opnieuw kan beginnen met schoonmaken en opruimen, tot ze vanzelf begint te denken dat dát het doel van haar leven is.  0%  van de getrouwde vrouwen had in 1967 (op een enkele uitzondering na) een topfunctie  19%  van de vrouwen nu werkt in een top-100 functie in het bedrijfsleven, bij de overheid: 30%  60 uur  per week besteedden vrouwen in 1967 wekelijks aan het huishouden  25 uur  per week besteden vrouwen nu wekelijks aan het huishouden. De mannen:12,4 uur  Bronnen: CBS, Emancipatiemonitor 2016  Zelf woonde Joke Smit in een flatje in Slotervaart toen haar kinderen werden geboren, destijds de nieuwbouw in Amsterdam-West. Ze vond het daar verschrikkelijk. Het isolement! De buurvrouwen! „Als andere kinderen mazelen hadden,” zei ze later eens in een interview, „hadden ze gewoon mazelen, maar als mijn kinderen mazelen hadden, kregen ze die omdat ik werkte”. Haar man, Constant Kool, een wiskundige die bij het CBS werkte, had zijn aandeel in het huishouden. Heel modern, maar zíj bleef verantwoordelijk. En ze werkte zoveel mogelijk thuis.  Kijken we weer even naar de cijfers. Vrouwen tussen de 20 en de 64 besteden nog altijd twee keer zoveel tijd aan het huishouden als mannen: 25 uur tegen 12,4 uur per week. Vrouwen besteden meer dan twee keer zoveel tijd aan de kinderen: 14 uur tegen 6 uur per week.  En dan het parttime werken, dat in Nederland voor vrouwen nu de norm lijkt te zijn: 73 procent werkt in deeltijd, gemiddeld drie dagen per week. Mannen: 21 procent deeltijd. Gemiddelde werkweek: 38,6 uur. En zo zal het voorlopig wel blijven, want van de meisjes wenst later 97 procent parttime te blijven werken als ze jonge kinderen hebben. De helft van hen denkt aan één of twee dagen per week, de andere helft aan drie of vier. En de jongens? Iets verandert er wel, want van hen wil 66 procent korter gaan werken als ze kleine kinderen hebben. Maar dan wel drie of vier dagen per week, zeker niet één of twee.  Het komt nog niet in de buurt van wat Joke Smit voor zich zag: dertig uur werken per week voor mannen én vrouwen, dan kon iedereen kinderen combineren met een volwaardige baan buitenshuis.  Geloofde ze dat vrouwen zich dan gelukkiger zouden voelen? Die vraag, schrijft ze aan het slot van ‘Het onbehagen’, werd haar nogal eens gesteld. Haar antwoord: „Daar weet ik niets van, en daar gaat het ook niet om.” Het ging haar erom dat mensen (mannen én vrouwen) die hun „potenties” verwezenlijken zich tevreden kunnen voelen, in plaats van gefrustreerd. En dat het iedereen voldoening geeft om gewaardeerd worden om wat je zelf kunt en niet om wat je man doet.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",other
"WAALWIJK - De ex-medewerker die het autobedrijf Van Mossel Groep in Waalwijk in een brandbrief beschuldigde van grootschalige fraude, brak in op accounts van collega's om zo bewijs te creëren. Dat zegt het autobedrijf na een onderzoek dat het bedrijf zelf heeft laten doen door een forensisch onderzoeksbureau. Het bedrijf gaat juridische stappen tegen de man ondernemen.  In december verstuurde de ex-medewerker de brandbrief anoniem naar onder meer de Belastingdienst, de Rabobank en andere zakenpartners van het autobedrijf. In de brief werd verteld dat het bedrijf onder andere factuurdata zou aanpassen, bewust btw zou ontduiken en leaseauto's zou registreren op namen van werknemers.  Eric Berkhof, algemeen directeur van de Van Mossel Groep, sprak dit direct al tegen. Hij vermoedde dat een oud-werknemer leugens verspreidde. Dit vond hij te gek voor woorden. Het bedrijf heeft een forensisch onderzoek laten doen om er zeker van te zijn. Volgens hem heeft de brief het bedrijf schade toegebracht.  Computers in beslag genomenMet behulp van politie en justitie werden zijn computers in beslag genomen. ""Hij bleek de afgelopen maanden in accounts van collega’s te hebben ingebroken om zodoende 'bewijs' te creëren voor zijn beschuldigingen"", laat het autobedrijf weten. Volgens de Van Mossel Groep handelde de man uit frustratie en waren zijn daden een 'roep om aandacht'. De man zou al al enige tijd psychische problemen te hebben.  Volgens Berkhof is het een 'bizar verhaal en een groot persoonlijk drama voor de medewerker'. De man werd op staande voet ontslagen. De Van Mossel Groep heeft de man aangeraden hulp te zoeken en zegt daarbij te zullen helpen als dat mogelijk is. Omdat de ex-medewerker dat niet doet, gaat het bedrijf juridische stappen tegen hem ondernemen. ""Dit wordt een rechtszaak"", zegt Berkhof.  Spoorloos verdwenenVolgens het bedrijf is de ex-medewerker nu spoorloos verdwenen, ook voor zijn familie. ""Hij heeft nog een auto van de zaak. Die proberen we nu weer te vinden"", zegt Berkhof.",business
"Zondag, 14 januari 2018 om 14:20  Naby Keïta maakt het seizoen hoe dan ook af bij RB Leipzig, zo stelt technisch directeur Ralf Rangnick. Liverpool, dat zich afgelopen zomer al verzekerde van de diensten van de middenvelder vanaf volgend seizoen, hoopte hem deze maand al naar Anfield te halen. Na het vertrek van Philippe Coutinho naar Barcelona is de Engelse topclub bereid om ver te gaan om Keïta nu al aan te trekken, maar de nummer twee van de Bundesliga laat hun speler pas na dit seizoen vertrekken.  Na de verkoop van Coutinho aan Barcelona is het middenveld van Liverpool verzwakt. Manager Jürgen Klopp wil hoe dan ook bij de eerste vier in de Premier League eindigen en verwacht daar een betere kans op de hebben met Keïta in de ploeg. Liverpool zou naar verluidt bereid zijn 15 tot 20 miljoen euro bovenop de transfersom van 75 miljoen euro te betalen, waardoor de totale transfersom kan oplopen tot 95 miljoen euro. Leipzig heeft het geld niet nodig en houdt Liverpool aan de afspraken zoals die afgelopen zomer werden gemaakt.  Volgens Rangnick is er van een vervroegde overstap geen sprake. “De speler zelf heeft ons niet laten weten dat hij nu al weg wil, maar er is ook geen bod van Liverpool”, vertelde de technisch directeur zaterdagavond tegenover Sky Deutschland na de 3-1 overwinning op Schalke 04, het duel waarin Keïta voor de openingstreffer zorgde. “Hij wil ons in de zomer verlaten. Hij blijft bij ons tot aan het einde van het seizoen. Meer is er niet over te zeggen.”  Update 14 januari 14.20 uur – RB Leipzig verschaft duidelijkheid en maakt einde aan speculatiesRB Leipzig heeft via de officiële kanalen bekendgemaakt dat Naby Keïta deze winter definitief niet vertrekt naar Liverpool. De verhalen deden de ronde dat de middenvelder eerder de overstap naar the Reds zou gaan maken, maar de Bundesliga-club heeft nu gemeld dat het een einde aan de speculaties wil maken en dat Keïta niet vroegtijdig naar Liverpool gaat vertrekken.  Jezus voetbalzone, ze zeggen dat Liverpool zich niet heeft gemeld en dus ook geen bod heeft gedaan, maar jullie blijven het wel als feit brengen dat ze hem eerder willen halen? Lekker jezelf tegenspreken in hetzelfde artikel.  Er staat dan ook te lezen: ""liverpool zou naar verluidt bereid zijn 15 tot 20 miljoen euro bovenop de transfersom van 75 miljoen euro te betalen""/  Naar verluidt betekent 'zoals gezegd wordt' dus door andere mensen en in dit geval media. Er valt een hoop op vz aan te merken maar in dit geval staat het er gewoon goed en spreekt vz zich niet tegen. Het enige waar jij in dit geval over kan klagen is je eigen wijze van lezen die niet goed is.  Het in competitieverband nog altijd ongeslagen Manchester City liet in het laatste uitduel in de Premier League punten liggen: 0-0 bij Crystal Palace. Liverpool heeft sinds de 4-1 nederlaag bij Tottenham...Lees verder",entertainment
"Martin Adams wint de Dutch Open in 2015  Darryl Fitton won vorig jaar de auto na zijn 9 darter in de finale  Martin Adams  DARTS - De Dutch Open Darts in Assen trekt dit jaar liefst 700 deelnemers meer dan vorig jaar. Een jaar geleden deden er 3960 senioren mee, vanaf vrijdag strijden er 4660 om de titel in de Bonte Wever.  De Dutch Open is het grootste darttoernooi van Europa. Vrijdag begint de 38e editie, die zondag eindigt. Het is het derde jaar op rij dat het evenement in Assen wordt gehouden. Voor de best presterende darters op het toernooi is zo'n 33.500 euro te verdelen. Het begint vrijdag en eindigt zondag met de finales, hoogtepunt is de dartfinale van de heren.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"EINDHOVEN - Een bijzonder verborgen camera-experiment bij de foodhall op de Smalle Haven in Eindhoven. Het programma Hufterproef van WNL testte daar hoe toevallige omstanders reageren op een vader die duidelijk moeite heeft met de geaardheid van zijn zoon. Het filmpje roept veel reacties op op Facebook.  Voor de kijker doet het misschien wat gekunseld aan, maar de gasten op het terras van de foodhall in Eindhoven weten niet wat ze meemaken. Een vader heeft afgesproken met zijn zoon en bespreekt luidkeels zijn nieuwe vriendin, die pa vandaag voor het eerst gaat ontmoeten.  Flinke koplampenDe teleurstelling is dan ook groot als de man niet de door hem gewenste 'flinke koplampen' op het terras ziet verschijnen, maar een jongen. Zijn reactie liegt er niet om, hij weigert de vriend van zijn zoon een hand te geven en gaat met flinke stemverheffing tekeer tegen de twee.  De omstanders reageren geschrokken, en naarmate de scene vordert beginnen ze zich er ook mee te bemoeien. Ook op Facebook, waar het filmpje al bijna 100.000 keer is bekeken reageren mensen boos op het gedrag van de 'vader'.  Slecht geacteerd""Wat een eikel van een vent zeg!!! Gelukkig is het in scène gezet"", zegt Peter. Over de geloofwaardigheid van het schouwspel lopend de meningen uiteen. Saskia: ""Los van het slechte acteren en het idiote gedrag van 'pa'. Het lijkt mij toch dat je je coming out of het voorstellen van je nieuwe vriend(in) niet zomaar in een vol restaurant laat afspelen?"".",entertainment
"Het buurthuis aan de Rollostraat in Rotterdam was uit voorzorg dichtgetimmerd maar dat mocht neit baten - Foto: MediaTV  De NOS wenst mensen gelukkig nieuw jaar met een plaatje van de Erasmusbrug  De jaarwisseling in onze regio lijkt in de meeste plaatsen zonder veel grote problemen te zijn verlopen, al moesten de hulpdiensten wel vaker uitrukken dan vorig jaar. Zo'n 5 duizend man van de politie, brandweer en ambulancedienst waren in touw tijdens de drukste nacht van het jaar.  De brandweer in de regio Rotterdam rukte tot maandagochtend 08:00 uur 751 keer uit. De ambulance werd tot die tijd 145 keer opgeroepen. Vorig jaar kwam het totaal aantal meldingen op 561. De brandweer in Zuid-Holland Zuid moest dit jaar bijna negentig keer in actie komen.  Een totaaloverzicht van het aantal incidenten is er nog niet. De politie komt daar later op de dag mee. Volgens burgemeester Aboutaleb zijn negentig mensen opgepakt in de regio Rijnmond. Vijftig van hen werden aangehouden in Rotterdam.  De brandweer was vooral druk met container- en andere buitenbrandjes (497 meldingen), gebouwbranden (28 meldingen), autobranden (44 meldingen) en ongelukken met vuurwerk.  • Op het Oleanderplein in Bloemhof zijn brandweerlieden bekogeld met vuurwerk toen ze een brand wilden blussen. Niemand raakte gewond. De brandweer was afgekomen op een bromfiets die in vuur en vlam stond. Toen ze werden bekogeld hebben ze de brand volgens omstanders laten uitbranden.  • In een buurthuis op de Rollostraat in Charlois heeft een uitslaande brand gewoed. Niemand raakte gewond. De brandweer had wel grote moeite om het vuur te bestrijden en moest rolluiken en het dak open zagen om bij de brand te kunnen. Het buurthuis was uit voorzorg dicht getimmerd om schade te voorkomen.  • In een flat op de Menenkamp in Zuidwijk ontstond brand in de kelder. Een paar huizen stond snel vol met rook. Omdat bewoners het pand niet meteen konden verlaten, moesten zij via het raam en op het balkon verse lucht krijgen. Niemand raakte gewond.  • In de Blankenburgstraat in de Tarwewijk moest de brandweer een illegaal vreugdevuur blussen. Midden op straat waren onder meer winkelkarretjes en een fiets in de fik gestoken.  • Het Oogziekenhuis in Rotterdam kreeg tot 07.00 uur acht mensen binnen met beschadigde ogen. Zes van hen hebben blijvend oogletsel, laat het ziekenhuis weten.  • Dit jaar gold in Rotterdam op vele plekken een vuurwerkvrije zone en raddraaiers van vorig jaar moesten verplicht thuisblijven. Vijftien mensen hadden huisarrest.  • Op het Kikkerveen vond de politie een zware mortierbom. Iemand had een krat in elkaar geknutseld met vuurwerk en een regenpijp waar het explosief in zat. De politie en de brandweer hebben het explosief nat gehouden en ontmanteld. Twee mannen zijn opgepakt. In een huis in de buurt op het Ottersveen vonden agenten nog eens 200 kilo illegaal vuurwerk.  • Op de Jacob Catsstraat raakte iemand gewond toen vuurwerk in zijn gezicht ontplofte. Wat er precies fout ging en hoe het slachtoffer eraan toe is, is nog onbekend.  • In een huis aan de Wilgenhof vloog een vuurpijl naar binnen. Brandweerlieden gingen af op een dakbrand. Onduidelijk is hoeveel schade het huis heeft opgelopen. Niemand raakte gewond.  • In een huis op de Constantijn Huygensstraat is een man lichtgewond geraakt na een schietpartij. Een man een vrouw zijn opgepakt.  • Op de Dokweg probeerde een man tevergeefs een tankstation te overvallen. Hij kwam met een bivakmuts de zaak binnen en bedreigde een medewerkster met een mes. Desondanks ging hij er zonder buit vandoor. Hij is nog spoorloos.  • In een portiek aan de Patersweg in de Dordtse wijk Crispijn heeft nog korte tijd brand gewoed.  • Op de Esdoornlaan is een eetcafé bekogeld met vuurwerk. Omstanders zagen veel rook en dachten dat er brand was. Het bleek achteraf alleen te gaan om rook dat was veroorzaakt door het vuurwerk. De gevel van het café is volgens getuigen vernield en ook het interieur is beschadigd.  RTV Rijnmond hield tot het eerste deel van de nacht een liveblog bij over de jaarwisseling. Lees hier terug wat er allemaal gebeurde.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"Rebel Heart, het nieuwe live-album van Madonna, is nu een week uit, maar het lijkt erop dat het album compleet gaat floppen. In de eerste week werden er slechts 3848 exemplaren gekocht of gedownload.  Ⓒ Hollandse Hoogte / PA Photos Ltd  Ook het origineel, dat in 2015, uitkwam, was met 315.000 verkopen in de eerste week geen knaller. Critici noemen haar nieuwste werk nog wel „haar beste album sinds Ray of Light.”  Wie bang is dat Madonna door de slechte verkoop geld tekort komt, hoeft zich geen zorgen te maken. Haar gelijknamige wereldtour legt haar namelijk bepaald geen windeieren. Twee jaar geleden begon ze met de ’Rebel Hear tour’ in Toronto en sindsdien gaf ze 82 shows in 55 steden op vier continenten. Dat zou haar zo’n 169,8 miljoen dollar opgeleverd hebben, zo weet Bild.",entertainment
"HAAREN - De N65, de weg tussen Den Bosch en Tilburg, is voor sommige automobilisten blijkbaar niet breed genoeg. Althans voor de bestuurder van een wagen, die maandagmorgen de berm als extra rijstrook koos.  Hij raakte er ter hoogte van Haaren eerst een lichtmast, ramde vervolgens twee flitskasten en daarna nog een lantaarnpaal. De man werd gelukkig ogenschijnlijk lichtgewond naar het Elisabeth-TweeSteden Ziekenhuis in Tilburg gebracht. Zijn auto kan, zo leek het, naar de schroothoop.  Uit koers op weg naar Den BoschDe chauffeur, die als enige in de wagen zat, raakte uit koers toen hij op weg was in de richting van Den Bosch. Dit gebeurde tegen halfelf.  De linkerrijstrook van de N65 moest in beide richtingen enige tijd worden afgesloten om de schade aan de palen en masten te kunnen repareren.",business
"Maandag, 25 september 2017 om 12:28  Matthijs de Ligt kan op veel belangstelling rekenen van Europese topclubs. De achttienjarige centrale verdediger van Ajax, die zondagmiddag uitviel in de wedstrijd met Vitesse (1-2) en een zware hersenschudding heeft opgelopen, wordt al langere tijd gevolgd door Barcelona, maar ook Borussia Dortmund, Real Madrid en clubs uit de Premier League zouden nu achter hem aan zitten.  Mundo Deportivo, dat in een eerder stadium al melding maakte van de interesse van Barcelona in Kasper Dolberg, Justin Kluivert en De Ligt, zegt dat naast de Catalaanse grootmacht ook aartsrivaal Real en Dortmund de jongeling willen inlijven. De drie clubs zouden in De Ligt, die nog tot medio 2021 vastligt in Amsterdam, een groeibriljant zien die in de toekomst veel voor hen kan betekenen. Barcelona hoopt de andere clubs af te troeven door de uitstekende relatie met Marc Overmars, directeur spelersbeleid bij Ajax.  Naast Barcelona, Real en Dortmund zouden ook enkele Premier League-clubs in de race zijn voor De Ligt. Dortmund, waar voormalig Ajax-trainer Peter Bosz aan het roer staat, heeft het talent al enkele keren gescout en Mundo Deportivo stelt dat Michael Zorc, technisch directeur van die Borussen, al contact heeft gezocht met de entourage van De Ligt om te praten over een mogelijke transfer.  Sjees is een 18 jarige gozer die vorig seizoen 1 van de betere verdedigers in de el was. Tuurlijk is hij niet perfect, maar denk jij serieus dat men dat verwacht van zo een broekie? ?? Loll. Ze gaan hem waarschijnlijk kneden tot hun type speler. Je doet alsof bij bara alleen wereldtop rondloopt. Of bij een real. Dat is namelijk niet zo.  Zou leuk zijn als je een keer neutraal kan reageren ipv altijd met je 'alles van Ajax is goed' reacties. Deze speler heeft net als veel Ajax spelers een leuke begin periode gehad waarna weer ver terug te zakken. Al was zelfs zijn begin periode ook niet helemaal super.  Kom op nou, die kerel is 18. Natuurlijk is hij nog verre van klaar om die stap te maken. Ik vind hem zelfs nog niet klaar voor een basisplaats bij Ajax. Maar dat De Ligt de potentie heeft om heel ver te komen staat voor mij buiten kijf.  Oeffff je leest graag mn reacties blijkbaar. Man waar typ ik dat hij er klaar voor is??? Neemt niet weg dat hij alsnog op lijstjes staat. Kortom men kijkt naar potentie. Heeft hij zat. Je komt als een jaloerse dame over zeg.  Ik vraag mij af of hij werkelijk potentie heeft voor de echte top. Ik zie vooral een jonge verdediger die vooral fysiek sterk is en hiermee veel duels wint maar ik zie ook een speler due nog erg veel fouten maakt. Fouten die zelfs in de Nederlandse competitie fataal zijn. Op dit moment vind ik die jonge verdediger van heerenveen het veel beter doen dan de ligt. Vooral in positionering.  Toch mist hij dingen zoals snelheid die hij niet of nauwelijks nog kan ontwikkelen. Al is Mertesacker in feite ook geen verkeerde verdediger natuurlijk. Ik zie een verdediger die bepaalde dingen voor zijn leeftijd heel goed heeft, maar ben ook bang dat de dingen die hij mist een grote carrière in de weg staan.  dr mario waarin zie jij die potentie dan?grossiert in fouten,vaak positioneel helemaal verkeerd opgesteld.stapt vaak in waar hij juist niet in moet stappen en is zo langzaam als een schildpad met de draaicirkel van een vrachtwagen en ontbreekt dat killer instinct van een medogeloze verdediger.buiten zijn fysiek om en redelijke pass heeft hij mij nog echt niet kunnen overtuigen dat dit nou zon topper in wording is.vind het eerder een geval in de jeugd opvallen door je fysiek maar bij de profs afhaken omdat je er dan geen voordeel meer uit kan halen.maarja typisch ajax talent word gigantisch gehypt maar presteren doen ze bijna nooit.  Ja die hebben ze waarschijnlijk zien spelen ja en ze zien blijkbaar allemaal dat hij enorm veel potentie heeft om uit te groeien tot een complete CV. In tegenstelling tot veel mensen hier die de raarste constructies verzinnen om elke tegengoal van Ajax op het conto van De Ligt te schrijven. Onder het mom van 'die jongen maakt iedere wedstrijd een cruciale fout', wat natuurlijk onzin is.  Ik kijk elke wedstrijd, daar hoef ik ze niet voor terug te kijken. Natuurlijk maakt De Ligt weleens een fout, maar die maken CV's in topcompetities ook nog weleens hoor, hij heeft vorig seizoen (grotendeels als 17 jarige) gewoon erg stabiel gespeeld in de ED en was 1 van de beste verdedigers uit de EL (zelfs paar keer EL team van de week enz). Het is tegenwoordig gewoon een trend aan het worden om net te doen alsof elke goal tegen Ajax zijn schuld is, als er meerdere mensen debet hebben aan een goal lees ik hier nog vaak '100% de Ligt z'n fout', alsof hij een blunder van jewelste heeft gemaakt, wat 9/10 keer echt niet het geval is hoor..  potentie is altijd maar afwachten en op niets gebasseerd behalve meningen van mensen.hij heeft tot nu toe ajax meer punten gekost dan dat hij waarde heeft gehad in het elftal.hij hoort gewoon nog niet in de basis en dat ophypen is gewoon onterecht als je bijna wekelijks loopt te schutteren.  En dat zijn punten die hij in de toekomst niet kan verbeteren? Dat zijn in mijn ogen punten die komen met ervaring. De vrije trap waar de 1-0 uit voort kwam kwam, mede, doordat hij te lang wachtte, de bal verloor en vervolgens werd er door VD Beek een vrije trap weggegeven om een gevaarlijke situatie te voorkomen. Dat zijn leermomenten.  Inderdaad gebrek aan (handelings)snelheid en ook zijn motoriek oogt niet helemaal soepel. Bij zijn foutjes vraag ik het me af of het ervaring, kwaliteit of concentratie is; dat mag ook wel minder. Staan genoeg goede dingen tegenover, maar of dat voldoende is voor de absolute topper die sommigen in hem zien, vraag ik mij sterk af.  Gebrek aan handelingssnelheid kan ik het niet mee oneens zijn, daar komt mede de 1-0 gister door. Al zegt pure snelheid voor een verdediger mij niet zoveel. Terry was ook een wereldverdediger, maar hij kon zijn gebrek aan snelheid oplossen door positioneel goed te staan. Snelheid lijkt mij voor een verdediger geen directe vereiste. Handelingssnelheid overigens inderdaad wel.  Fouten maakt hij nog genoeg. zoals eerder aangegeven, ik vind hem op dit moment zelfs nog niet eens klaar voor een basisplaats bij Ajax. Hij kon vorig jaar mede excelleren door Sanchez die naast hem stond en hem stuurde waar nodig. Dat valt nu weg en dan komen ook zijn zwakkere punten meer naar voren. Maar van fouten leert hij hopelijk en dan blijven voornamelijk de positievere punten hangen. Voor een 18-jarige is hij ver in zijn ontwikkeling. Of dat vroeg pieken of daadwerkelijke potentie is zal natuurlijk moeten blijken, maar ik vind dat mensen hem wel heel erg snel afschrijven.  Maar op basis waarvan zie jij dan de potentie? Toch niet op basis van wat hij tot nu toe heeft laten zien lijkt me. Hij doet tot dusver meer fout dan goed in de eredivisie. Ik moet zeggen dat ik hem in de jeugd nooit heb zien spelen en het zou best kunnen dat hij er daar wel bovenuit stak, maar in de eredivisie heeft hij nog allerminst kunnen overtuigen en heb ik de potentie die hem wordt toegeschreven nog bepaald niet kunnen ontdekken.  Het gaat erom dat De Ligt 1 van 10tallen spelers is die op hun lijstje staat. Bergwijn bijv staat ook op het lijstje van Barca, maar denk je dat hij ooit basisspeler bij Barca gaat worden? Zowel De Ligt als Bergwijn gaan natuurlijk nooit naar Barca en als dat wel gebeurd, zijn ze puur opvulling voor de selectie.  Niet wat hij de laatste tijd laat zien. Dat is zelfs voor een 18-jarige ondermaats. Al vergeet ik zijn leeftijd niet en zie ik ook voornamelijk een gebrek aan vertrouwen. Als het niet loopt zullen de jongere spelers er wat vaker door heen zakken. Vorig jaar toen hij met Sanchez naast zich speelde, al was dat ook echt een klasbak natuurlijk, heb ik hem echt prima wedstrijden zien spelen. Voornamelijk in de EL en sporadisch in de competitie, al kun je in de eredivisie moeilijk staven wat iemand zijn kwaliteit/poentie is/zal zijn.  Ik zie vooral een erg talentvolle jongen die nog heel veel moet leren, maar wel op zijn 18de een hele rits Europese ervaring heeft opgedaan en zelfs international is, al vind ik dat laatste onbegrijpelijk. Ik vind hem sterk in Duels, hij is kopsterk en is niet direct de meest langzame. Zoals in een eerder post gezegd zou ik hem op dit moment zelfs even buiten de basis bij Ajax laten. Maar dat terzijde.  Meer fout dan goed in de ED, en dan heb je het over het lopende en het vorige seizoen? Hij heeft nu 33 wedstrijden in het eerste gespeeld (ED, beker en EL), dan wil ik wel graag horen hoe vaak jij hem dusdanige fouten hebt zien maken dat hij Ajax écht in de problemen bracht. En niet aankomen met 1 simpel slippertje of 1 foute inspeelpass want dat gebeurt Ramos zelfs nog wel eens. Meer fout doen dan goed is gewoon zwaar overdreven, dat snap je zelf ook wel neem ik aan..  Eigenlijk zou de Ligt wel die stap moeten maken, met betere spelers om hem heen zal hij uiteindelijk ook zelf veel beter spelen. Zagen we vorig seizoen al met Sanchez ernaast. Bij Ajax valt er voor hem niks meer te halen, plus dat de 'supporters' deze klasbak alleen maar kunnen afzeiken. Terwijl het de meest talentvolle verdediger uit de jeugd is sinds de Boer. Dortmund zou een goede keuze zijn  Hij moet betere spelers om hem heen hebben? De beste spelers van nederland staan om hem heen. En hij had de beste spelers van Bulgarije tegenover zich. er zijn genoeg duels te noemen waarin de ligt echt nog niet bracht wat je van een basisspeler van ajax mag verwachten. Ik zeg ook niet dat dat hij dat niveau nooit gaat bereiken, maar de Ligt moet nog flink aan de bak hier in het land van de mindere goden.  Ik denk eerder dat vorig seizoen het voor de Ligt wel lekker was om te debuteren. Een goed draaiend ajax waarin hij eredivisie en EL minuten kon maken en dan naast hem een klasbak die Sanches heette. Veel defensieve ellende (niet per se door de Ligt veroorzaakt hoor) werd door deze Sanches juist vaak goed gemaakt.  Bij Ajax valt niks meer te halen zeg je ook nog? Want hij steekt met hoofd en schouders boven iedereen uit en kan niks meer leren in de eredivisie? Zo lang dat Matavz nog een probleem is voor je, zou ik zeker nog niet aan een training beginnen waarin Suarez je opponent is.  Matthijs de Ligt blinkt al zijn gehele jeugd uit als verdediger bij Ajax. Staat in de basis op zijn 18e in Ajax 1. Dat is onwijs knap gezien zijn jonge leeftijd. Uiteraard maakt hij foutjes, maar dat maken Pique en Sergio Ramos ook. Een Varane was op deze leeftijd echt niet verder dan de Ligt en kijk waar die nu staat. Het is jammer dat ie nu niet meer naast een sterke verdediger als Sanchez speelt waar hij een goed duo mee vormde en op dit moment de hele Ajax selectie ondermaats presteert. Het is in mijn ogen geheel logisch dat topclubs interesse hebben en de Ligt volgen, als je dit niet snapt ben je echt kortzichtig. Hij heeft echter nog wel een lange weg te gaan natuurlijk.  Zonder Sanchez naast hem zie je gewoon dat hij gewoon heel erg matig is. Kan goed tackelen en aanvallend koppen maar er staat nu niemand naast hem die zijn tekortkomingen kan neutraliseren(rugdekking geven en verdedigend koppen). Aan de bal is hij ook te traag en onder druk raakt hij snel in panniek(zie Bulgarije) Conclusie: hij moet naar een andere club wil hij zich beter ontwikkelen en geen viergever, veltman en dijks naast hem heeft staan die alle 3 niet ajax waardig zijn.  Met het oog op de toekomst, kan je beter nu komen dan over twee jaar. Potentie zat, fysiek al sterk, zal nog veel beter worden. Aankoop voor toekomst, maar voor dit moment is het nog geen basis materiaal.  In potentie zie ik hem dat niveau wel halen, maar we moeten niet vergeten dat deze jongen net komt kijken. En daar gaan gewoon fouten mee gepaard, dit hoort nu eenmaal bij de leeftijd en de positie. En dan te bedenken dat hij ook regelmatig een koekenbakker naast hem heeft lopen dan valt er weinig eer te behalen want alles komt op zijn schouder op deze wijze. En de grootste fout die gemaakt wordt is die onzin dat een verdediger tegenwoordig van alles moet kunnen. Laten we ze nu eerst maar eens leren verdedigen en de rest als bonus zien. Legt Ajax de focus op het verdedigen bij deze jongen dan kan hij heel ver komen. Eigenlijk is het erg lullig maar hij moet de Eredivisie zsm verlaten om buiten de landsgrenzen eens echt te gaan leren verdedigen.  Als ik veel mensen hier mag geloven kunnen ze veel geld besparen op de scouting, en in plaats daarvan hier op Voetbalzone naar de zogenaamde expert luisteren. Want die weten het beter dan de mensen die scouten voor de topclubs in Europa.  Je verwacht toch niet dat een 18-jarige even de verdediging gaat dragen van Ajax? Kom op zeg. Die jongen heeft het talent uit de oren spuiten. Ik geloof echt wel dat de topclubs hun oog op hem hebben laten vallen als talent met veel potentie en toekomstig basisspeler. Die jongen heeft iemand naast hem nodig die hem uit de wind houdt en die hem de fijne kneepjes van het vak kan leren. Maar dat hij talent heeft kan toch niemand ontkennen?  Er zijn nu net zoveel berichten over de zogenaamde belangstelling van top clubs voor De Ligt als dat hij cruciale fouten maakt. Daardoor blijft deze berichtgeving ronduit hilarisch. Een club als Real zal nooit een type De Ligt halen, te log, niet snel en teveel fouten! Dit Ajax is zijn max.  Oh als je reëel bent over een voetballer en je gaat niet mee in de clubvoorkeuren, dan ben je jaloers? Vreemde redenering. Ik ben net zo kritisch over spelers van de club die mijn voorkeur heeft. En dan nog een belangrijke vraag, waarom zou ik jaloers zijn op een speler die ik niet goed genoeg vind? We zullen het inderdaad gaan zien!  Ron Vlaar heeft hartstikke veel blessures gehad. De Ligt is gewoon een speler met potentie omdat hij een goede opbouwer is ook met zijn linkervoet, hij is fysiek sterk en hij kan goed verdedigen alleen mist hij wel wat snelheid wat voor de absolute top bij sommige clubs wel belangrijk is.  Jaa tuurlijk dat jij Ron Vlaar een wonderkind vond betekend niet dat hij dat was.. Dan kom je not met â€œjaap Stamâ€ die pas op zeer late leeftijd top werd maar bij De Ligt al een kromme vergelijking maak. Gewoon pure comedy hahaha.  Deze speler doet veel fout en ik zie hem echt geen wereld verdediger worden. Hij mist snelheid en hijs heel vaak zn man kwijt. In de lucht vind ik hem ook al niet ijzersterk terwijl hij dat zou moeten zijn.  En voordat mensen roepen hij is 18 dat maakt geen reet uit. Kylian Mbappe is ook 18.  De Ligt is het grootste verdedigende talent van Nederland. Nu Ajax niet zo goed draait, wordt hij meegetrokken naar een wat lager niveau. Sanchez maakte vorig jaar ook de nodige fouten, maar dat is iedereen vergeten als hij vertrokken is. Voor de Ligt is het toch beter nog een paar jaar bij Ajax te blijven, maar de grote clubs zitten al op het vinkentouw omdat ze hem misschien goedkoper binnen kunnen hengelen. Ik hoop dat hij hier tegen bestand is.  De huidige prestaties zijn niet helemaal relevant voor het lijstje waarop de Ligt staat. Hij staat op een lijstje potentiële toekomst spelers 3-5 jaar schat ik zo. Dus hij wordt door het seizoen heen een paar keer bekeken en voor de rest worden de statistieken bijgehouden. Zelfde geldt voor 10-15 andere centrale verdedigers  Ja de Ligt heeft potentie maar maakt nog veel te veel fouten. Hij moet nog heel wat stappen maken om een goede verdediger te worden en men moet nog maar zien of hij dat ook gaat doen. Tot op heden schaar ik hem meer in het rijtje Bazoer, Riedewald, van Rhijn en Tete. Dit zouden ook van die geweldige talenten zijn.  Ik zie in hem de volgende Varane, maar dan vraag ik me af of 2 Varanes in de verdediging wel opschiet. Real kan beter op zoek gaan naar de opvolger van Sergio Ramos en De Ligt past niet in dat profiel.  De Ligt zou zijn carrière verspelen wanneer hij naar een club gaat als Barcelona of Real. De BPL maakt hem helemaal af. Ik zou als ik hem was zorgen eerst ene stabiele factor te worden bij Ajax, in oranje een vast naam van de eerste 23 en dan pas denken aan een transfer naar clubs als deze. Als hij dan toch wilt vertrekken dan naar Bosz / Dortmund. Dat is de meest veilig stap. Een club waar de trainer zit die je hebt laten debuteren en een club die staat op het ontwikkelen/debuteren en laten spelen van toptalenten.  Je moet inloggen om te reageren. Heb je nog geen account? Dan kun je je gratis registreren.Inloggen  Matthijs de Ligt kan op veel belangstelling rekenen van Europese topclubs. De achttienjarige centrale verdediger van Ajax, die zondagmiddag uitviel in de wedstrijd met Vitesse (1-2) en een zware hersenschudding heeft...Lees verder",entertainment
Het vooruitzicht voor:  Vanmiddag af en toe zon en enkele regen- en hagelbuien. Vlagerige westenwind en 6 graden. Vanavond en vannacht ook kans op (natte) sneeuw. Lokaal kan het glad worden. Ook morgen enkele winterse buien en 6 graden.,other
"Honden kunnen ernstig ziek worden als zij water drinken waar blauwalg inzit of als zij hun besmette vacht droog likken.  Bij de waterplassen komen waarschuwingsborden te staan.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Informateur Gerrit Zalm  GERRIT ZALM  Als minister was Zalm open en goedlachs. Als informateur vooral onopvallend.  Door onze redacteur Emilie van Outeren | pagina 12 - 13  Den Haag.  Wie bij volgende kabinetsformaties die van Rutte III memoreert, zal zich vermoedelijk niet herinneren onder wiens leiding de coalitie van VVD, CDA, D66 en ChristenUnie uiteindelijk tot stand kwam. Gerrit Zalm, zelfbenoemd „procesmanager” van het aanstaande kabinet, was een extreem onzichtbare informateur. En dat wil hij graag zo houden, benadrukte hij dinsdag nog maar eens.  Krap vijf minuten was hij aan het woord bij de presentatie van het regeerakkoord. „Enkele persoonlijke opmerkingen” over de lange duur van de formatie en het vele lekken de laatste dagen. „Sproeien is misschien een beter woord.” Maar verder had het weinig om het lijf. Hier stond een mediaschuwe man, totaal anders dan hij was als VVD-minister van Financiën (1994-2007, met een korte onderbreking). Alleen zijn zenuwachtige lachje was er nog.  Direct na de presentatie verdween hij door een zijdeur van de Oude Zaal in de Tweede Kamer. Pas na aandringen van een woordvoerder stond hij nog enkele journalisten te woord.  Niet met onthullingen uit de drie-en-halve maand dat hij met de acht onderhandelaars aan tafel zat. Zalm had „door het zien van de discussies, hoe ze te werk gaan en wat de sfeer was, wel vertrouwen in de toekomst van dit kabinet.” Maar verder was het niet zíjn regeerakkoord. „Alle credits zijn voor de onderhandelaars.”  Het was soms een moeilijk proces geweest „vooral op medisch-ethisch terrein”, zei Zalm. Verder had hij zich geen zorgen gemaakt. „Wel eens, maar niet echt diepgaand.” Geen detail gaf hij prijs. Zelfs op financieel-economisch terrein, zijn expertise, was hij niet meer dan „een mediator” geweest, beweerde hij.  Zalm leek opgelucht dat het klaar was. „Ik heb veel onderhandelingen gedaan, maar dit waren wel hele bijzondere.” Hij had al zijn aantekeningen en concepten al afgestaan aan zijn secretaresse. Die konden wat hem betreft in de papierversnipperaar.  Zalms voorgangers zochten de publiciteit tijdens hun werk als informateur. Edith Schippers gaf in de eerste onderhandelingsperiode met GroenLinks elke week een persconferentie. Herman Tjeenk Willink vertrok met stichtelijke woorden over besturen in de parlementaire democratie. Dergelijke openheid of vergezichten hoeven we van Zalm niet te verwachten.",politics
"ROOSENDAAL - Grote ogen kijken je smekend aan, staartje vrolijk omhoog in de lucht. Twee oortjes rechtovereind, een zacht vachtje. Je smelt ter plekke. 'Miauw' klinkt het en je bent verkocht. Zo snel kan het gaan. Toch werkt het niet bij iedere kat zo. Sommigen zitten in het asiel en hebben een nieuw baasje nodig. Wie maakt deze poezenbeesten uit het asiel in Roosendaal gelukkig op Wereld Kattendag?  Kattenliefhebbers weten dat katten de leukste dieren op aarde zijn. Wie wil er nou niet zo'n klein schattig knuffeldier in huis? Maar niet iedere kat heeft het goed. Daarom wordt sinds 2002 jaarlijks op 8 augustus Wereld Kattendag gehouden.  Op Twitter en Instagram stromen de berichten over Wereld Kattendag binnen. De meeste gebruikers plaatsen een foto van hun uiterst gewaardeerde harige huisgenoot.",entertainment
"Ook wel DAB+ genoemd, deze afkorting staat voor Digital Audio Broadcasting, een manier om digitale radio-uitzendingen met hoge geluidskwaliteit uit te zenden. NPO Radio 4 kun je, net als de andere publieke en veel commerciele zenders, in het hele land via Digital Radio+ ontvangen, via een Digital Radio+radio. Sinds begin oktober is het niet meer mogelijk om via DAB te luisteren, we zijn alleen nog via Digital Radio+ te ontvangen. Meer informatie.  Meld dit vooral bij je provider of kabelmaatschappij. De klachten van luisteraars over de ontvangst van NPO Radio 4 via ether en kabel kun je ook melden via een Dit e-mailadres wordt beveiligd tegen spambots. JavaScript dient ingeschakeld te zijn om het te bekijken..",other
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De Amerikaanse minister van Buitenlandse Zaken Rex Tillerson heeft dinsdagavond (Amerikaanse tijd) gezegd dat de VS uit het atoomakkoord met Iran zal stappen, tenzij dat op punten wordt aangepast.  Tijdens een interview met nieuwszender Fox News zei Tillerson dat vooral de 'zonsondergangsclausules' uit het akkoord dat in 2015 werd gesloten de regering-Trump zorgen baren. In die bepalingen is vastgelegd dat de beperkingen aan het Iraanse kernprogramma na verloop van tijd komen te vervallen.  De minister noemde die clausules ""geen verstandig pad voorwaarts"". Het probleem van een nucleair Iran wordt door het huidige akkoord niet opgelost, maar vooruit geschoven, aldus Tillerson.  Iran beloofde in het akkoord geen kernwapens meer te zullen ontwikkelen en de voorraad uranium waarover het beschikt te verminderen. Wel mocht het nucleaire programma worden voortgezet, maar alleen voor wetenschappelijke en economische doeleinden. In ruil daarvoor zouden internationale sancties tegen Iran worden beëindigd.",politics
"Tientallen festivalgangers zijn na de screening met een brief op de hoogte gesteld dat ze niet welkom zijn op Tomorrowland.  Christiaan Paauwe  11 juli 2017 om 22:37  Foto Sander Koning/ANP  De Belgische politie heeft alle bezoekers van het festival Tomorrowland, goed voor 400.000 tickets, gescreend. Tientallen festivalgangers zijn nu niet welkom op het dance-evenement in Boom omdat zij een risico zouden vormen voor de veiligheid.  Volgens politiewoordvoerder Peter De Waele gaat het om ongeveer 35 bezoekers: “dan hebben we het echt over mensen die bewezen hebben dat ze een gevaar vormen voor de veiligheid. Bijvoorbeeld omdat ze eerder tijdens festivals herhaaldelijk in vechtpartijen terechtkwamen.” Ook de terreurdreiging in België speelt mee in de beslissing om mensen te screenen. De politie wil niet zeggen of er ook festivalgangers vanwege terreurverdenkingen zijn geweerd.  De politie kreeg van de festivalorganisatie de namen door van de bezoekers die voor een of meerdere dagen kaartjes hebben gekocht. Deze werden gescreend door gebruik te maken van de Algemene Nationale Gegevensbank van de politie. Een computer maakte een eerste selectie. Vervolgens zijn individuele gevallen bekeken door agenten. De festivalgangers die niet meer welkom zijn, zijn ingelicht met een brief en krijgen hun ticket terugbetaald.  Het initiatief voor de screening lag bij de federale politie. De gemeentes Rumst en Boom stemden in met het plan. Het is voor het eerst dat er in België op deze schaal festivalgangers worden nagetrokken. Medewerkers van festivals werden wel al eerder gescreend.  De Waele zegt dat de politie niet zomaar festivalgangers weert. Een strafblad alleen is niet genoeg. Het gaat om mensen bij wie er duidelijke indicaties zijn dat ze voor problemen kunnen zorgen. De Waele:  “Onze bedoeling is preventie. Net zoals normale betonblokken om het festivalterrein de beveiligen, willen we ook een soort digitale betonblokken gebruiken. We willen met moderne technologie meer investeren in veiligheid.”  De Belgische Privacycommissie heeft meerdere klachten gekregen over de screening, en noemt de aanpak in een verklaring “problematisch”. De Waele is verbaasd over de kritiek: “In andere gevallen krijgen we te horen dat we niet genoeg preventief doen. Wie is er tegen meer veiligheid?”  Tomorrowland vindt de laatste twee weekenden van juli plaats. Ongeveer de helft van de bezoekers komt uit het buitenland. Het is niet duidelijk of er ook Nederlanders door de politie worden geweerd.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",entertainment
"Dit is het laatste Premium artikel dat u gratis kunt lezen. Tijd voor een abonnement!  premium  Foto: REUTERS  2 uur geleden  VATICAANSTAD - Pakt de mensheid de verandering van het klimaat niet aan, dan gaat zij ten onder. De huidige reeks van orkanen die het Caribisch gebied en de Verenigde Staten teisteren, tonen de noodzaak van ingrijpen aan.  Paus Franciscus zei dat aan boord van zijn vliegtuig tijdens zijn terugkeer naar Italië. De katholieke kerkvorst was enkele dagen in Colombia.  Wie de oorzaak van de klimaatverandering negeert, zal uiteindelijk door de geschiedenis worden veroordeeld, zei hij. Daarmee raakt de paus aan de beslissing van de Verenigde Staten om de handen af te trekken van het klimaatverdrag van Parijs van 2015.  „Je kunt duidelijk zien wat er gebeurt als we de effecten van het klimaat en het advies van wetenschappers hoe die aan te pakken, negeren”, zei de paus. De opwarming van de aarde wordt door menselijke activiteit veroorzaakt. „We hebben allen onze verantwoordelijkheid. Ook politici.”  Over president Trump, die de VS uit het verdrag loodste, zei Franciscus: „Als iemand twijfelt aan de oorzaken van de opwarming, dan moet hij wetenschappers raadplegen. Die zijn er heel helder over.”  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",other
"VideoEen video van een winkeldief, die met een judoworp over de schouder gaat van een medewerker van de Albert Heijn in Ommen, gaat rond op Facebook en Dumpert. ,,Helaas wel"", zegt Hans Hienekamp, manager van het filiaal aan de Haven Noord. Als het aan hem ligt krijgt deze winkeldief iets te veel publiciteit.  Het gebeurde afgelopen zaterdag. Een 18-jarige man is betrapt op het stelen van spullen in de supermarkt en wordt boos.  Twee supermarktmedewerkers blokkeren de weg naar de uitgang voor de agressieve winkeldief. Die vliegt een van de twee aan, waarop de jonge man een judoworp inzet. De dief gaat in één soepele beweging over de schouder en landt hard op de grond. Hij blijft schoppen waardoor nog drie mannen nodig zijn om de dief in bedwang te houden.  Het was volgens de woordvoerder van de politie duidelijk dat de dief iets wilde stelen. Hij was de kassa voorbij en wilde naar buiten met gestolen spullen. De winkelmedewerkers deden niets verkeerd. ,,De medewerkers van een supermarkt mogen een winkeldief staande houden, ook als die zich verzet. Dit was een voorbeeld van proportioneel geweld. Volgens de dienstdoende agenten wist de jongeman precies wat hij deed. Hij is geoefend.""  Hoewel een winkeldiefstal van tijd tot tijd voor komt, krijgt het personeel in Ommen niet veel te maken met agressie. ,,Gelukkig was dit een uitzondering"", zegt Hienekamp. De winkeldief was geen trouwe klant. Hoe het met de winkelmedewerker gaat is hij kort: ,,Met hem? Niks aan de hand.""",entertainment
"Leonardo da Vinci, Salvator Mundi, 1490 (45 x 66cm)  Door onze cultuurredactie | pagina 2 - 3  Amsterdam.  Het enige schilderij van Leonardo da Vinci (1452-1519) dat nog privé-bezit is, wordt op 15 november bij Christie’s in New York geveild. Het gaat om het schilderij Salvator Mundi , een portret van Jezus als redder van de wereld. Het is een van de circa vijftien schilderijen die van de maker van de Mona Lisa bewaard zijn gebleven. In 1958 werd het in Londen bij Sotheby’s voor 45 pond geveild. Nu verwacht Christie’s een opbrengst van 100 miljoen dollar.  Lang werd gedacht dat Salvator Mundi een werk van een navolger van Leonardo da Vinci was. Bekend was wel dat de Italiaan een werk met die titel had gemaakt, maar daarvan werd verondersteld dat het verloren was gegaan.  Een consortium van kunsthandelaren kocht het toen nog anonieme schilderij in 2005 bij een klein Amerikaans veilinghuis. In 2011 werd het bij de grote Da Vinci-tentoonstelling in de National Gallery in Londen gepresenteerd als een herontdekt meesterwerk.  De Russische miljardair Dmitri Rybolovlev kocht het paneel in 2013 van de Zwitserse zakenman en kunsthandelaar Yves Bouvier, naar eigen zeggen voor 127 miljoen dollar. De Rus en de Zwitser zijn verwikkeld in een reeks van rechtszaken. Rybolovlev stelt dat Bouvier hem voor 1 miljard dollar heeft opgelicht.",entertainment
"De politie heeft een klein jongetje een grote dienst bewezen. Zijn beteuterde gezichtje keek gistermiddag naar een kapotte fiets, toen agenten vroegen of ze hem ergens mee konden helpen.  De jongen vertelde dat hij om 16.00 uur zijn judo-examen had, maar de ketting van zijn fiets lag eraf. Samen met een voorbijganger wist de politie zijn fiets te repareren, maar inmiddels zou de jongen niet meer op tijd bij de judoschool zijn.  Daarom werd hij in de politie-auto naar de school gebracht, en heeft hij alsnog zijn gele band kunnen halen.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"18 oktober 2017 18:20  De afgelopen weken scoorden de Snollebollekes de ene na de andere topper op Dumpert, en bij DumpertReeten hadden we wel zin in wat Brabantse gezelligheid. Reden genoeg om de goedgemutste Bestenaar uit te nodigen in de studio om eens even zeer kundig te converseren over bier drinken uit drie harige konten, comazuipende Eindhovenaren en andere zoogdieren die elkaar voor de lol onderzeiken. Vijf reeten!",entertainment
"BREDA - Een 13-jarige scholier van het Newmancollege in Breda moet van school af vanwege zijn rol bij de vechtpartij waarbij een leerling door een groep jongeren in elkaar werd geslagen. Dat meldt het Brabants Dagblad.  De leerling werd eerder deze week al geschorst. Het was nog niet duidelijk of de jongen mocht terugkeren. Een jongen van het Newmancollege werd door leerlingen van Scala, de vmbo-school in Teteringen, in elkaar geschopt en geslagen.  Rol onduidelijkWat de rol van de geschorste scholier op het Newmancollege is geweest, wil de rector van het college niet zeggen. Vorige week dook een filmpje van de vechtpartij op. Te zien is hoe een groep jongens zich stort op een jongen.",entertainment
"Ik ben ergens in Almere( tijd durf ik ook niet te zeggen voor angst, maar pas) Na uitstappen uit de bus achtervolgt door een donkere jongen , ik heb er van alles aangedaan om te ontsnappen , toen mij dat lukte had hij 10 vrienden via app opgeroepen om mij te molestreren . ik zag ze staan! Politie wou daarna bij mij thuis langskomen, maar wij dachten dan weten de criminelen precies waar ik woon , en misschien is dat hun idee. Ik moest aangifte doen anders deed de politie niets, de jongens heb ik in de wijk weer gezien , ik heb nu een andere jas aan en pet om niet direct door ze herkent te worden.. Wat een meerwaarde deze mensen, ik ben een oude vrouw..",entertainment
"Deze zomer worden er opvallend minder honden aan bomen of de poort van het dierenasiel gebonden. Woordvoerder Ralph Smit van het dierenopvangcentrum aan de Oude Baan in Breda bevestigt dit 'landelijk beeld' van een afname van het aantal zwerfdieren.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Volgens Smit heeft dat onder meer te maken met de verplichting om honden te laten chippen, maar ook social media spelen een belangrijke rol. ""Iedereen kent wel iemand die iemand kent, dus een huisdier is gemakkelijker terug te herleiden naar een eigenaar"", zegt Smit.  Honden, maar ook andere huisdieren, worden op Marktplaats of Facebook ook gemakkelijker 'van de hand gedaan' of verhuizen naar een andere eigenaar via diezelfde kanalen. Op internet zijn diverse herplaatsingsgroepen te vinden.  Maar Smit heeft wel twee aanbevelingen: ""Vraag altijd geld voor het dier, om te voorkomen dat het in handen valt van handelaars of mensen die er geen goede bedoelingen mee hebben. En als je een dier koopt, hou er dan rekening mee dat de vorige eigenaar in de regel alleen de positieve eigenschappen benoemt. Zoals dat ook bij autoverkopen gaat. Pas als je er in rijdt vallen de gebreken op.""  Op dit moment zitten er in het asiel (of bij pleeggezinnen) 232 katten en 30 honden. De helft is een Staffordshire bullterrier of een kruising daarvan. Een poging van het asiel om deze dieren middels een speciale campagne ('Staffies aan het woord') aan een nieuwe baas te helpen, is jammerlijk mislukt. Slechts één van de twaalf gepromote staffords is geplaatst.  Volgens Henk van Hest, eigenaar van dierenopvangcentrum Arduin in Roosendaal is al jaren sprake van afname van het aantal 'gevonden' honden. ""Misschien dat mensen toch bewuster zijn geworden en niet over een nacht ijs gaan bij de aanschaf van een huisdier. Maar helemaal uitgebannen is het niet. Vorige maand heb ik er nog één opgehaald die met een bak brokken en water vastgebonden stond aan een boom.""  Het aantal katten bij Arduin schommelt volgens Van Hest ieder jaar: ""Ik heb nu een stuk of zestig kittens en ik denk zo'n veertig volwassen katten zitten. Daar is geen peil op te trekken. Denk je dit jaar dat het er minder zijn, dan kan het gerust volgend jaar weer storm lopen.""  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  In raadsvragen haalt ze het verwijt van de Nationaal Rapporteur Mensenhandel (NRM) aan, dat gemeenten te weinig doen tegen het uitbuiten van mensen. Ze wil ook weten welke hulp de gemeente slachtoffers biedt.  In november trad de politie op twee adressen in Vlissingen op tegen illegale prostituees.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",politics
"Robert Mugabe weigert af te treden als president van Zimbawbe. Dat maakte hij zondagavond duidelijk in een tv-toespraak. Alom was verwacht dat hij zijn vertrek zou aankondigen, onder druk van het leger en nadat hij eerder op de dag was afgezet als partijleider van de regerende Zanu PF-partij.  19 november 2017, 12:50  De 93-jarige Mugabe zei niettemin dat hij het partijcongres van volgende maand wil voorzitten. 'We moeten ons niet laten leiden door bitterheid. We moeten leren vergeven en problemen in een kameraadschappelijke sfeer oplossen'. Zaterdag gingen al tienduizenden Zimbabweanen de straat op om zijn vertrek te eisen.  De Zimbabweaanse regeringspartij stemde zondag Mugabe weg als partijleider. Als nieuwe partijleider stemde het bestuurscomité van ZANU-PF voor Emmerson Mnangagwa, die op 6 november door Mugabe werd ontslagen als vice-president. Dat ontslag werd gevolgd door een militaire ingreep in Zimbabwe, waarbij Mugabe onder huisarrest werd geplaatst.  Al met al lijken de kansen steeds groter te worden voor Emmerson Mnangagwa om de volgende leider te worden van Zimbabwe, na 37 jaar Mugabe. De regeringspartij ZANU-PF, waarvan Mnangagwa nu dus de voorzitter wordt, houdt mogelijk volgende maand een congres waar een kandidaat kan worden aangewezen voor de algemene verkiezingen in Zimbabwe die gepland staan voor 2018.  Mnangagwa's verblijfplaats was zondag overigens nog steeds niet publiekelijk bekend. Mnangagwa ontvluchtte Zimbabwe na zijn ontslag als vice-president op 6 november. Hij zou wel in contact zijn gebleven met het leger.  David Coltart, een oppositieveteraan, waarschuwt voor het risico van een door het leger gecontroleerd nieuw bewind. Het leger duwt weliswaar Mugabe naar de uitgang, maar kopstukken van datzelfde leger werkten jarenlang samen met Mugabe, onderstreepte Coltart zondag in een verklaring. Nu het leger zijn eigen voorkeurskandidaat in het presidentieel paleis lijkt te krijgen - Emmerson Mnangagwa - is het gevaar dat het leger hem op de hoogste machtspositie zal handhaven 'ongeacht wat het electoraat wil', aldus Coltart, die de euforie van afgelopen zaterdag onder Zimbabweanen 'misplaatst' noemt.  Emmerson Mnangagwa orkestreerde jarenlang geweld namens het bewind van Mugabe. In het jaar 2000 al schreef de Amerikaanse ambassadeur in Zimbabwe in een ambtsbericht aan Washington dat Mnangagwa als eventuele president 'net zo dictatoriaal kan blijken te zijn als Mugabe'.  De speciale zitting op zondag van het bestuurscomité van ZANU-PF in de hoofdstad Harare vond plaats onder het toeziend oog van militairen. Op de parkeerplaats van het partijkantoor was een pantserwagen te zien. De voorzitter van de zitting, minister van Binnenlandse Zaken Obert Mpofu, sprak voor aanvang van 'een historische bijeenkomst die een een nieuw tijdperk zal markeren, niet alleen voor ons land maar (ook, red.) voor de partij'.  Mpofu zei dat de partijbestuurders bijeenkomen 'met pijn in het hart omdat Mugabes vrouw en haar nauwe medestanders misbruik hebben gemaakt van zijn (Mugabes, red.) tere gesteldheid'. Het refrein van het leger is ook dat de hoogbejaarde Mugabe bespeeld is door zijn 41 jaar jongere echtgenote Grace. Zij zou haar man willen opvolgen en hem hebben aangespoord om zich recentelijk te ontdoen van Emmerson Mnangagwa. Dat Robert Mugabe zelf in elk geval in verbaal opzicht wordt gespaard, laat zien dat hij nog altijd statuur geniet als voormalig onafhankelijkheidsleider.  Zimbabweanen noemen Grace Mugabes pogingen om haar man op te volgen spottend een mislukte 'slaapkamer-coup'. De macht is 'niet seksueel overdraagbaar', valt er te lezen op plakkaten. Zondag royeerde ZANU-PF Grace Mugabe voor het leven als voorzitter van de vrouwenafdeling van de partij.  Duizenden Zimbabwanen in Harare de straat op voor het vertrek van MugabeIn de hoofdstad van Zimbabwe zijn zaterdagochtend vele duizenden mensen de straat opgegaan om het vertrek van president Robert Mugabe te eisen. Vroegere strijdmakkers van het 93-jarige staatshoofd mengen zich in Harare onder burgers, jong en oud, blank en zwart. Plus: interviews met drie demonstranten.  Zo vieren de Zimbabwanen feestIn de hoofstad van Zimbabwe zijn duizenden mensen op de been om het vertrek van president Robert Mugabe te eisen. Correspondent Mark Schenkel legt de euforie van de Zimbabwanen vast. Bekijk hier zijn foto's.  Luidt het eind van presidentschap Mugabe een nieuw begin in voor Zimbabwe?Opgetogenheid over de machtswisseling-in-slowmotion overheerst in Harare. Na 37 jaar nadert eindelijk het einde van het presidentschap van de 93-jarige Robert Mugabe, is de teneur.  Optimisme overheerst in Zimbabwe: veel slechter kon het toch niet wordenHet plan van president Robert Mugabe om zijn vrouw in het zadel te helpen heeft zich tegen hem gekeerd. Hij is door het leger op een zijspoor gezet. De bevolking reageert optimistisch: veel slechter kon het niet worden.",politics
"Dinsdag, 19 september 2017 om 17:10  Jürgen Locadia en Luuk de Jong voeren een onderlinge strijd uit wie de spitspositie bij PSV mag innemen. Phillip Cocu gaf de voorgaande seizoenen de voorkeur aan De Jong, maar tegenwoordig krijgt ook Locadia veelvuldig een basisplek bij de Eindhovenaren. Het is Kenneth Perez om het even; de Deen vindt dat beide aanvallers absoluut niet voldoen aan de eisen.  ""Ze hebben echt een probleem in de spits, écht een probleem"", aldus Perez bij FOX Sports over de situatie bij PSV. ""Jürgen Locadia is by far geen spits van twintig goals of meer. Echt niet. Hij kan beter aan de zijkant staan, want als je daar acht goals maakt zeggen ze: 'voor een buitenspeler is dat nog redelijk'"", redeneert de voormalig middenvelder van onder meer Ajax en PSV.  Perez is daarnaast niet onder de indruk van wat de jeugdopleiding van de Eindhovenaren aan kwaliteit aflevert. ""De spelers die doorkomen, dat valt me zó tegen. Steven Bergwijn en Locadia zouden de toppers uit de jeugdopleiding zijn..."", zegt Perez, die geen hoge pet op heeft van Bergwijn, die door Tuttosport is genomineerd voor de Golden Boy-award. ""Wanneer hebben we hem dan goeie dingen zien doen? Bij Jong Oranje misschien, maar dat is jeugdvoetbal. Dat is iets heel anders.""  @jong Ajax: Kluivert heeft gemiddeld 2 geslaagde dribbels per 90 minuten en Bergwijn 2,4. Dan kan het er leuker uitzien bij Kluivert, Bergwijn komt vaker zijn man voorbij. Bergwijn heeft gemiddeld 2,4 keypasses per 90 minuten en kluivert 1, Bergwijn doet er dus ook meer mee.  Enige wat Kluivert meer doet dan Bergwijn, is goede balaannames(dus van crosses etc). Daarbij heeft hij er 3,3 en Bergwijn 2,2 per 90 minuten, maar aan de andere kant verspeelt Bergwijn1 keer per wedstrijd klungelig de bal en Kluivert 2(gemiddeld).  Kluivert is ruim 2 jaar jonger en nu al beter op elk vlak dan Bergwijn. Bergwijn zijn contract is vaker verlengd als dat hij goals heeft gemaakt. Enorm gehyped binnen PSV, maar het valt allemaal enorm tegen. Vooralsnog een speler in de marge en heel veel meer gaat het niet worden, alles op gevoel zeer weinig spelintelligentie.  Helemaal mee eens, ik roep dit al jaren eigenlijk. Vind Locadia absoluut geen spits die bij psv past en of psv beter maakt. Is een veel te statische spits zonder einig actie of wat dan ook. Ik zeg het al lang psv heeft een bewegelijke spits nodig met een actie. Wat er nu staat voldoet gewoon niet. Bergwijn precies het zelfde komt gewoon tekort voor psv en heeft 0 rendement.  Toen ik hoorde dat Loca verkocht kon worden voor 12 Miljoen zei ik meteen doen. Loca is vanaf de zijkant veel beter en nuttiger voor het team. Echt een soort powertrein die de linkerkant bezich houdt. In de spits moet zijn handelingsnelheid veel hoger zijn en dat kan hij niet. Overigens kan Locadia ook niet koppen of springen, dat zag je tegen feyenoord ook. Toch wel handig voor een spits...  Ik weet niet wat het is met Locadia, ik kan het niet goed omschrijven maar die jongen heeft niet zo'n geweldige motoriek. Iets klopt er niet. Ik snap dan ook niet wat PSV met zo'n spits moet. Daarbij heeft hij wel een erg hoge dunk van zichzelf. Hij kan beter zijn voeten laten spreken, maar ik denk niet dat hem dat lukt.  Ik heb het gevoel dat Locadia veel minder mobiel is sinds zijn debuut tegen VVV. Toen dacht ik echt dit is de nieuwe spits van Oranje. Wat betreft Bergwijn, hij is precies zoals de meeste talentjes die we hier in Nederland hebben. Kan een leuk balletje trappen maar qua rendement lijkt het nergens op. Maakt een maximaal 7/8 goals, wat zwaar onder de maat is.  Ik vraag me af welke speler heeft Cocu nou beter gemaakt? Deze spelers spelen al tijden niet sterk en zie ook geen vooruitgang bij beide (en meerdere) spelers. Deze spelers zouden de talenten van PSV moeten zijn, echter komt er weinig van terecht. Er is al vaker kritiek geweest dat Cocu geen spelers beter maakt (gisteren nog bij Vi). Depay, Wijnaldum waren spelers die goed waren voordat ze onder Cocu kwamen te werken.  Nee hoor, Depay zat voordat Cocu kwam vrijwel alleen maar op de bank onder Advocaat. Mocht telkens laatste 5 minuten invallen ofzo. Pas onder Cocu werd Depay basisspeler en brak hij door.  Andere spelers die pas (terug)kwamen toen Cocu trainer werd zijn bv Bruma, Arias, Zoet, Guardado, De Jong, Moreno, Pereiro, Propper en Lestienne. Volgens mij zijn dat allemaal spelers die het lang niet slecht gedaan hebben. Of ligt dat nu weer aan de kwaliteiten van de speler zelf en niet aan Cocu? Het is immers nogal populair tegenwoordig om kritiek op Cocu te hebben..  Sowieso is het 'de trainer maakt een speler beter' nogal overtrokken. Er loopt een complete trainersstaf rond met een aantal assistenten en specialistische (spits/verdediger) trainers waarvan Cocu de hoofdtrainer is. Verder heb je nog video-analisten etc om spelers te helpen. Het is daarom ook wel heel populistisch om te roepen 'cocu maakt geen spelers beter' in mijn ogen... De ene speler ontwikkelt zich anders dan de andere speler. Er zijn voldoende trainers aanwezig om hem daarbij te helpen, maar het overgrote deel staat of valt bij de kwaliteiten en mentaliteit van de speler in kwestie.  Eens met Perez wat betreft Locadia. Bergwijn vind ik nog wel oké. Heb hem mooie goals zien maken. Zou 'm voor nu voordeel vd twijfel geven De slechtste speler heeft Perez echter nog niet genoemd: Jorrit Hendrix. En dan te bedenken dat vorige seizoenen daar Guardado staat. Gek dat haast niemand het daar over lijkt te hebben. Volgens mij ligt daar een flinke achteruitgang in de selectie. Hendrix is echt heel slecht aan de bal. Ziet er ook gewoon niet uit, hoe hij beweegt, vel flut passes, sons wat onderscheppen, maar hij komt zooo tekort voor psv. Wegdoen dat ventje  Je moet inloggen om te reageren. Heb je nog geen account? Dan kun je je gratis registreren.Inloggen  Jürgen Locadia en Luuk de Jong voeren een onderlinge strijd uit wie de spitspositie bij PSV mag innemen. Phillip Cocu gaf de voorgaande seizoenen de voorkeur aan De Jong, maar tegenwoordig...Lees verder",entertainment
"Dinsdag, 5 september 2017 om 09:50  Ruud Gullit heeft zijn excuses aangeboden voor de video die hij na het duel met Bulgarije (3-1) maakte in de kleedkamer van het Nederlands elftal. Wat betreft de assistent-bondscoach en bondscoach Dick Advocaat is de kous daarmee af, maar zo makkelijk gaat dat niet, vindt journalist en columnist David Endt.  De voormalig teammanager van Ajax stelt in Metro dat Gullit ‘de code van de kleedkamer’ heeft overtreden en noemt dat ‘onbegrijpelijk’. Hij voegt eraan toe dat Gullit juist als een voorbeeld zou moeten dienen van hoe het wél moet: “Hij is lid van de staf en moet juist waken dat jonge spelers in hun jeugdigheid niet zulke fouten maken.”  Endt vond het filmpje ‘schrijnend’ om te zien: “De man is geen zestien meer. Het is zo'n onbegrijpelijke actie dat je haast kwade wil gaat vermoeden. Iedereen weet waar de grenzen liggen. Dit gaat zo veel dieper dan alleen een conflict tussen de bondscoach en zijn assistent. De spelers weten nu ook: ‘Oh, die zit zo in elkaar’.”  Kan Vermeulen en Endt beide niet uitstaan, vooral omdat ze zichzelf veel te serieus nemen. Het was onprofessioneel van Gullit, maar van hem weten we inmiddels dat ie niet meer capaciteiten heeft dan geweldig voetballen (ooit). Laten we de discussie over dat filmpje aub sluiten.  Het is onbegrijpelijk gewoon. DIt is nou net het probleem van het Nederlands voetbal en de Knvb, de coach en alles en iedereen laten zich door zulke situaties meeslepen, waardoor ze onder druk komen te staan. De afgelopen dagen hebben we het alleen maar gehad over dit stomme filmpje, Robben's ereronde en waarom Janssen zichzelf wel prima vond spelen.  Even serieus wat is dit? Ga eens over voetbal praten en hoe Oranje weer kan vlammen. Wat ging er mis, is er iets mis in de kopjes van de spelers en hoe kan de coach dat verbeteren!?  Wat een gezeik om niets gewoon, oh wat erg Gullit maakt een filmpje. Ongekend dit!  Ah vriendje van Berlusconi Vermeulen dus, Vermeulen kiest Endt altijd om te mogen ziten bij dat programma van ze op de Nos. Ga weg vent Endt en neem je maat Vermeulen mee, iedereen is er wel klaar mee.  @thebrightone Gullit heeft wel op hoog niveau gevoetbald en vond dit een ""fantastic game"" en is ook nog eens assistent bondscoach. Ik weet niet wat erger is. Ik vind trouwens dat het nu wel klaar is en dat de mening van meneer Endt er niet echt toe doet.  Gaan we nou echt lopen zagen? Gaat toch nergens over. Vond het redelijk tenenkrommend, maar laten we nou niet gaan overdrijven. Gullit heeft niemand kwaad gedaan, gewoon een stomme fout gemaakt waar alleen hij last van heeft gekregen. Heb een beetje het idee dat Gullit extra hard wordt aangepakt.  Als Hans van Breukelen zoiets had gedaan, dan was de wereld te klein geweest. Zoiets kan gewoon niet. En dat moet juist een persoon als Gullit (oud trainer en oud speler) donders goed weten! We moeten het ook niet groter maken dan het is, hij hoeft echt niet op te stappen, maar vind wel dat hij naar de groep toe moet zeggen dat hij een enorme fout heeft gemaakt en dat dit niet kan, en dat hij een flink bedrag in de boetepot stopt. Want als we dit weg wuiven dan is de kleedkamer van Oranje dus een potentiële filmset geworden. En het is al zo'n grote soap bij de Knvb.  Bullshit, als Van Breukelen dit had gedaan hadden we er ook gewoon om zitten te lachen.  Wat kan er niet aan wat we op het filmpje van Gullit hebben gezien? Helemaal niks, er valt letterlijk niks te zien. Een paar spelers die zitten, rondlopen en Gullit die uit zijn nek lult voor een paar seconden. Niks intressants aan.  En de volgende die weer wat te zeuren heeft over niet zo handige actie van Gullit. Maar is dit nu zo erg dat hij ondertussen aan de nationale sporters schandpaal genageld dient te worden of hoopt mediageile David Endt dat ie zondag weer een uitnodiging krijgt van vriendje Vermeulen om daar samen nog even lekker op door te gaan zagen bij studio voetbal. Dit wordt veel groter gemaakt dan het is dankzij figuren als Vermeulen die zelf nieuws creëren en er nog trots op zijn ook.  Vermeulen is niet meer als integer te betitelen en telkens als ik hem zie verdenk ik hem ervan zijn eigen ""journalistiek"" door te drijven. Dit kan hij doen door of door bepaalde onderwerpen wel in het sportjournaal te laten verschijnen en andere niet, of door zelf lekker aan te schuiven bij praatprogramma's en zijn eigen vriendjes uitnodigen. Het is eigenlijk meer een monoloog dan een dialoog met Berlusconi Vermeulen, stuitend dat hij nog van onze belastingcenten bij de NOS zit!  Nee nu is het einde natuurlijk helemaal zoek, als er zomaar een filmpje in de kleedkamer kan worden gemaakt... Waar gaat dit over? Wat een gezeik zeg. Als je dan toch zo graag een zuur stukje wil schrijven doe het dan over het vertoonde spel . Dat vind ik persoonlijk toch wel een stuk schrijnender.  Dat je haast kwade wil gaat vermoeden?.. Overduidelijk een statement van een persoon die de generatiekloof niet kan overbruggen, waarom ze allemaal de actie van Gullit in een kwaad daglicht willen stellen begrijp ik niet..  Het gaat niet goed met het Nederlands voetbal en dat is een feit, dat Gullit (te) impulsief handelt in een waas van vreugde in een periode van onzekerheid is voor de internet (social media) generatie snappen we ook. Dit is een actie die met de huidige situatie gewoon een slechte timing heeft... En met de denkwijze van de gemiddelde Nederland, en het kuddegedrag dat volgt, moeten we met z'n allen vervolgens de beste man spreekwoordelijk gaan stenigen..  Als je naar het filmpje kijkt zie je dat alle spelers met hun telefoon zitten. Er werd toch vaak geklaagd dat de generatie kloof tussen onze (oude) top trainers en die jonge gasten te groot werd? nou daar heeft Ruud geen last van zo te zien. Ik zeg meteen contract verlengen  Kom op zeg, blaas het nog verder op.. Dit is weer een goed voorbeeld waar de media geen genoegen van kan krijgen. Hij heeft op zijn donder gehad over zijn actie, hij heeft zijn excuses aangeboden, klaar, en door.  Als Dick de excuses voldoende vindt, wie is David Endt dan om te pleiten dat er meer moet gebeuren? Het blijft een onbegrijpelijke en domme actie van Ruud. Maar de betrokkenen hebben het uitgesproken. Zand erover en op naar de volgende interlands.  David wie? Kom op zeg. Is toch een heel onschuldig filmpje. Zie het probleem niet maar ja de media wil graag zagen. En David endt doet daar graag aan mee. Laat hij zich druk maken over Ajax en het Italiaanse voetbal en voor de rest zijn mening voor zich houden.  Voormalig teammanager van Ajax , is weer niet moeilijk te begrijpen. Gullt en Advocaat zo snel mogelijk weg want Frank de Boer wordt ontslagen kan die mooi bondscoach worden , meer Ajax spelers erin. Zal wel weer verkkerd lezen maar die Vermeulen is ook een de Boer fan dus die twee stoken het fikkie nog even lekker op.nou op de Boer zit ik helemaal niet te wachten  Aan veel mensen hierboven: je antipathie tegen Vermeulen/Endt is begrijpelijk. Maar probeer dat eens los te zien van de zaak zelf. Ik durf de stelling aan dat Gullit in alle ons omringende landen aan de deur zou worden gezet. Ik vind het eerder typerend voor het nl voetbalwereldje dat men zo'n ""geintje"" met 1 ""goed gesprek"" afsluit. Mijn mening: wat binnenskamers moet blijven moet binnenskamers blijven. Als je dat niet beseft ben je incapabel om in de leiding van een groep te zitten.  Wat een onzin. Hoezo zou de kleedkamer heilig moeten zijn. Bij Amerikaanse sporten worden er ook camera's en pers in de kleedkamer gelaten. Levert leuke beelden op.  Onana Snapt ook regelmatig vanuit de kleedkamer!  Het enige wat Gullit te wijten valt is dat hij aangaf dat het een 'perfect game' was, want dat was het niet. Als hij: Nice recovery from big defeat against France erbij had gezet met een paar hashtagjes als: #hanginginthere, #nevergiveup of #westillhaveachance, dan had ik dat meer passend gevonden.  Nou nou mag iemand blij zijn en vinden wat hij ervan vind ! ! ! Daar heeft niemand wat over te vertellen. Maar hier in nederland let iedereen op elkaar en heeft iedereen een mening. Nu dit weer,wat een onzin allemaal. Gisteren werd er ook over gesproken in het programma voetbal inside,en gijpie heeft gewoon helemaal gelijk. Nederlanders zijn gewoon azijn zeikers.  Gullit is gewoon een spontane jongen, en heeft hier terecht niet over nagedacht maar liet zich gewoon leiden door zijn enthousiasme. Wat is daar in hemelsnaam mis mee? Laat die Endt die zo gefrustreerd is dat hij bij, en door zijn club buiten de poort is gezet dat dan botvieren waar hij dat moet doen.  Gullit is een sieraad voor de voetballerij in het algemeen en voor het Nederlandse voetbal in het bijzonder. Ik hoop oprecht dat hij bondscoach wordt. Laat hem lekker bouwen met jonge talentvolle jongens. Zet er een ervaren teammanager naast. En laat hem toewerken naar het WK in Qatar.  Laat die zure journalisten zich eens realiseren dat wij niet de kweekvijver hebben die landen als Duitsland, Frankrijk en Spanje wel hebben.  David Endt? is weer eens een columnist die haat gevoelens laat spreken. Waarom weet ik niet maar wat een tijd dat een columnist gaat beslissen wie der weg moet of niet. En hij Gullit moet uitleggen wat wel of niet moet, scheer je weg, de tijd is veranderd, ik vind dat dit gewoon moet kunnen, jij leeft in 30 jaar terug. Neem een digitale opleiding en weet hoe krachtig dit was, Schrijf je column over feiten en ga dan verder met een ander column of verhaal. Zoals waarom oranje supporters bijna niet aan het juichen waren, maar columnisten leven vaak in eigen wereld en realiteit ontgaat ze wel eens.ik zou bij zeggen dat je een geheim agend hebt en die moet bewerkstellen .  Hebben we hier het nou nog steeds over? Wederom weer lekker Nederlands: Zeiken om helemaal niks. Als die Endt hierom nog loopt te praten heeft ie zeker weinig te beleven in zijn leven.  Die man (gullit) is gewoon blij dat ze, weliswaar met geen stralend voetbal, toch weer gewonnen hebben in een kwalificatiewedstrijd na die blamage tegen Frankrijk. Kan ik best wel begrijpen als je assistent bondscoach zou zijn en je je elftal graag punten wilt zien pakken. Nu aub ophouden met deze onzin, dit filmpje wordt onnodig diep geanalyseerd.  Je moet inloggen om te reageren. Heb je nog geen account? Dan kun je je gratis registreren.Inloggen  Dick Advocaat volgde samen met zijn assistent Ruud Gullit de ontslagen Danny Blind op als bondscoach van het Nederlands elftal en oud-international Pierre van Hooijdonk adviseert de KNVB om verder te...Lees verder",entertainment
"Dinsdag, 12 september 2017 om 17:32  Supporters van Ajax zijn woensdag 20 september niet welkom als de club het in de eerste ronde van de KNVB Beker opneemt tegen SVV Scheveningen. Die beslissing is vrijdag genomen door Pauline Krikke, de burgemeester van Den Haag, maar Ajax maakt via de officiële kanalen bekend bezwaar te hebben gemaakt bij de KNVB over de beslissing.  Tevens werd beslist dat de wedstrijd in het stadion van ADO Den Haag zal worden gespeeld. De faciliteiten op het sportpark van Scheveningen werden niet goed genoeg bevonden om de wedstrijd veilig en rustig te laten verlopen. Ajax heeft inmiddels bij de KNVB bezwaar gemaakt tegen het besluit van de burgemeester van Den Haag om de wedstrijd in het stadion van ADO te laten spelen.  Eerder sprak Ajax zijn teleurstelling al uit in een statement. ""De club is bij geen enkel vooroverleg betrokken geweest en kon daardoor niet meedenken aan een oplossing waarbij de Amsterdamse aanhang dit duel wel gewoon kan bijwonen"", meldden de Amsterdammers. ""Ajax is van mening dat supporters van beide clubs bij een wedstrijd aanwezig moeten zijn en vindt dat er alles aan gedaan moet worden om dit te kunnen realiseren.""  Update 12 september 17.32 uur – KNVB beslist: bekerduel Ajax zonder uitfans in ADO-stadionDe KNVB heeft Ajax laten weten dat het bekerduel tussen SVV Scheveningen en Ajax woensdag 20 september om 18.30 uur gewoon wordt gespeeld in het Cars Jeans Stadion van ADO Den Haag, zo meldt de voetbalbond dinsdagmiddag. De KNVB zegt het te betreuren dat de wedstrijd zonder uitsupporters zal worden gespeeld en dat Ajax door de gemeente Den Haag niet is betrokken bij overleggen voorafgaand aan de wedstrijd. Ajax maakte bezwaar tegen het eerdere besluit, maar krijgt dus geen gehoor.  Uitstekend. Daarnaast vind ik dat je, als je thuisploeg je zaken met betrekking tot veiligheid niet op orde hebt in een nationaal bekertoernooi, je maar lekker uit speelt. Ik gun de wat kleinere clubs echt wel hun inkomsten, maar dat op zo'n manier niet van beide clubs de supporters aanwezig kunnen zijn... Van de zotte dit.  Uh of je nauw in de stadion van Ado speelt of op het thuisbasis van Scheveningen. In beide gevallen is het gewoon gevaarlijk om supporters mee te nemen voor Ajax. De haat van supporters richting Ajax is gewoon veel te groot on de risico te nemen.  En als ik zo jou verhaal mag geloven heeft Ajax ook de zaken met betrekking tot veiligheid niet op orde want Ado mag ook nooit supporters meenemen.  Ajax heeft zijn zaken prima op orde qua veiligheid. ADO-fans zijn ook gewoon welkom in de Arena. Echter wordt er vanuit ADO voor gekozen om geen publiek mee te nemen, omdat er geen Ajaxfans welkom zijn in Den Haag.  Lekker eenzijdige comment Migi, kinderachtig. ADO fans brande ook het home van Ajax fans af. Waarom wil Den Haag deze mensen dan nog wel huizen? En hoe lang geleden is dit wel niet ondertussen? En Ajax speelt niet eens tegen Ado. En dat gebeurde niet eens om of tijdens een wedstrijd heen dus zo'n maatregel heeft daar niets mee te maken.  Genoeg ADO fans hebben iets met deze wedstrijd te maken, aangezien Scheveningen een lokale club is. Hier in Rotterdam zijn er genoeg supporters die de lokale club supporteren op zaterdag en vervolgens zondag in De Kuip zitten. Het risico is dus gewoon te groot en als Den Haag dat risico niet wil nemen, dan is dat hun goedrecht. Overigens vindt Ajax dat er alles aan gedaan moet worden om de veiligheid te garanderen, maar dat kunnen ze in Amsterdam zelf ook soms niet. Sterker nog, tijdens een bekerduel konden ze de veiligheid van de spelers niet eens garanderen toen AZ op bezoek kwam.  @smk88, als er in Arena geen uitsupporters welkom zijn, dan is dat omdat er op dat moment een groot evenement plaatsvindt. Ado, Feyenoord en Utrecht zijn daarop uitzonderingen, omdat er afgesproken is dat er tijdens de uit en thuiswedstrijden geen uitpubliek mag zitten. Overigens is Amsterdam al enige tijd bereid deze regelingen terug te draaien en zitten de burgemeesters van Den Haag, Rotterdam en Utrecht dwars.  Hoe dan ook, er moet heel snel een eind komen aan deze hooliganterreur. De eerste maatregel is wat mij betreft dat de uitspelende partij thuis gaat spelen zodra de gemeente van de thuisclub uitsupporters weert. Het zijn namelijk nooit de clubs die dat doen, het is altijd de gemeente.de enige uitzonderingen zijn wedstrijddagen waarop ook grote evenementen plaatsvinden waarbij veel politieinzet nodig is. maar dan zou de wedstrijd op een andere dag gespeeld moeten worden.als dit niet gaat, moet men beginnen hooligans met stadionverbod meldplicht te geven en mensen die komen om te knokken direct een stadionverbod voor een paar jaar opleggen.  Ik woon in Duitsland en ga niet veel maar wedstrijden van Ajax helaas, maar ben op FB al bedreigd ivm deze wedstrijd door Ado-supporters, terwijl ik me nooit schuldig zal maken aan haatgedrag. Als je er over nadenkt gewoon heel bizar. Het is triest maar ik snap de burgemeester van Den Haag wel.  @smk88: Heel flauw om het moment van AZ eruit te pakken en vervolgens enorm te overdrijven. Dat er een kansloze is die vanaf het gehandicaptenplatform ineens iets debiels doet, daar kan je bijna geen beleid op maken. Om te zeggen dat de veiligheid van de spelers niet kan garanderen is onzin bij 1 individu. En ADO fans zijn gewoon welkom in Amsterdam, maar ze kiezen er zelf voor om niet te gaan. Dat zegt genoeg over Ado. Utrecht is ook gewoon welkom tegenwoordig (en terecht).  En Scheveningen is geen Ado. Het feit dat Ajax niet eens uitgenodigd is voor overleg, is te bizar voor woorden. Op basis daarvan zou de Knvb de uit en thuisspelende clubs moeten omwisselen. Dan zijn de Scheveningen supporters meer dan welkom om te komen in het uitvak.  Ajax moet niet zeuren. De reden dat fans uit beide steden al jaren niet de uitwedstrijden bij mogen wonen is het gedrag van die zogenaamde fans die het voetbal misbruiken om doorgesnoven te gaan staan rellen. Dat is pas van de zotte. En als de regio op één dag twee risicowedstrijden moet reguleren moet je gewoon keuzes maken, en dan is dit een redelijke oplossing. Ben overigens wel benieuwd hoe het stadion gevuld gaat worden. Scheveningen heeft geen 15.000 fans en de ADO fans zullen over het algemeen meer interesse hebben in wat er in Rotterdam gebeurt. Afwachten wat er bekend wordt over kaartverkoop, maar ik vrees voor maximaal 1000 man in een erg leeg stadion.  Ajax supporters rellen in scheveningen en andersom? Want dat zijn de fans die komen kijken. En hoe wil je rellen in de stad als er een verplichte buscombi word georganiseerd. Totale bs dit, hopelijk gewoon op het veld van scheveningen  Rellen doen ze ook gewoon rustig in het stadion. Of ben je vergeten wat er gebeurde toen ajax fans in de Kuip naar de knvb beker finale gingen? Of wat die ajax fans hebben gedaan met het supportershome van Ado? Buscombi is een manier om ze uit de stad te houden, maar die eikels die dingen willen slopen nemen ook diezelfde buscombi.  Een stel idioten die meer als 11 jaar geleden de boel verziekt hebben. De straf was 5 jaar geen uitsupporters voor beide partijen meer, een straf die je gezien de incidenten die tijd wel goed kon uitleggen. Maar de 5 jaar gingen voorbij, er ging nog eens 5 jaar overheen en nog altijd mogen er geen supporters van Ajax naar ADO komen. Omgekeerd mag het trouwens al jaren wel, maar ADO neemt geen kaarten af om te voorkomen dat het verbod op Ajax supporters in Den Haag zal sneuvelen.  Hoe lang moeten normale supporters gestraft worden voor wat idioten ruim 11 jaar geleden gedaan hebben? Er staat een veilig en modern stadion (in tegenstelling tot het oude Zuiderpark) , je weet wie in het uitvak plaats nemen (dus bij incidenten kun je doelgericht ingrijpen) en sterker nog, bij ADO weten ze zelfs wie er op de thuistribune zit door het camera toezicht.  Ajax is nooit betrokken en de belangen van de Ajax zijn nooit meegenomen in de afweging. Als dit het beste is wat men in Den Haag kan bieden stel ik voor de wedstrijd achter gesloten deuren te spelen, Wij geen supporters, dan ook Scheveningen niet.  De veiligheidsregio geeft echt wel een goed afgewogen advies hoor. Je moet je soweiso afvragen waarom de regio liever niet heeft dat een gedeelte ajax fans naar scheveningen komt voor een potje bekervoetbal waar toch bar weinig op het spel staat. En er zijn meer recente voorbeelden te noemen dan 11 jaar geleden van misdragingen van beide supportersgroepen. Wat betreft de veiligheid van het stadion ben ik het deels met je eens. Het Forepark was toen het gebouwd werd een van de veiligste stadions van Europa. Echter ken ik persoonlijk ook zat voorbeelden van stadionverbodjes die gewoon op de tribune stonden bij de risicowedstrijden.  Het grappige is dat wanneer je naar incidenten kijk rondom voetbalwedstrijd het 9 van de 10 keer het thuissupporters zijn die zich misdragen. Wie ooit uitwedstrijden heeft bezocht recent weet ook wel waarom, uitsupporters zijn met naam en foto herkent en zitten in een afgezonderd vak en staan onder streng toezicht. Ze mogen niet op eigen vervoer komen, worden extra gecontroleerd op verboden bezit en staan bijna onder permanent cameratoezicht.  Helaas beseft men dit zelden, als thuissupporters voor onrust zorgen dan gaat men uitsupporters aan beide kanten verbieden. De wereld op zijn kop, alsof de aanwezigheid van uitsupporters de thuissuporter die zich misdraagt ontoerekeningsvatbaar verklaard.  Het meest belachelijke is nog niet eens de uitkomst, maar dat Ajax nooit is betrokken bij het hele verhaal van deze bekerwedstrijd. De belangen van Ajax zijn nooit gewogen of in het oog gehouden door de andere partijen, dat is de reden dat Ajax hier protest tegen maakt. En daarin volledig gelijk heeft!  Zoals hierboven ook al vermeld,op basis van de analyse die de veiligheidsregio maakt. En die weten ook dat Ajax fans zich nog wel eens willen misdragen, ook buitens huis. Zie de bekerfinale in de Kuip, de uitwedstrijd in Warschau, het supportershome van Ado, in Zwolle 3 jaar geleden, enz enz enz.  Het feit dat ze niet met ajax overleggen is misschien niet heel verstandig of moreel, maar zeker niet verboden en ook geen goede grond voor een protest.  De gemeente Amsterdam staat het natuurlijk vrij om geen supporters van Scheveningen toe te laten mocht er in de toekomst eens een wedstrijd Ajax vs vv Scheveningen op het programma staan. In een grote mensen wereld werkt het niet zo. Elkaar pesten omdat de ene iets doet hetzelfde terug doen. Dat komt na de lagere school eigenlijk zelden maar voor.  Alleen de gemeente Den Haag is verantwoordelijk voor de veiligheid van de supporters van beide partijen en niemand anders. Dat is waarschijnlijk de reden dat Ajax nie gehoord is in de besluitvorming van de gemeente Den Haag  Verschil is dat bij de bekerfinale vele duizenden Ajacieden naar Rotterdam besloten af te reizen. In tegenstelling tot reguliere uitwedstrijden zijn niet alle namen en gezichten bekend. Legia was een Europese wedstrijd waardoor er geen vorm van combi regeling was. Als we daar met de wijzende vinger moet gebruiken over misdragingen dan wijst die vooral naar de Legia aanhang. Het incident met de supportershome is dus al ruim 11 jaar geleden, bovendien niet eens wedstrijd gerelateerd. Als diezelfde idioten morgen opnieuw besluiten met busjes naar Den Haag te gaan om dat te herhalen valt daar niks tegen te doen.  Ik ga niet doen alsof Ajax geen groepen heeft rondlopen die voor een boel problemen zorgen rondom of zelfs tijdens wedstrijden. Maar we hebben het nu over of er uitsupporters aanwezig kunnen zijn (waarvan de namen, strafbladen en gezichten bekend zijn) en die met een strenge combiregeling naar Den Haag afreizen. Ik ben van mening dat dit zou kunnen, en dat we dit kunnen uitbouwen tot een normale risicowedstrijd. Het zijn niet de jaren 80 meer, de veiligheid en regelgeving is een stuk veranderd.  Laat het voor de normale supporters ook nog maar eens rijmen, dat Isis aanhangers van harte welkom zijn in Den Haag maar iemand die toevallig Ajax als favoriete club heeft personna non grata is in die gemeente.  Het is soms niet anders en dat dit zo moet is triest voor supporters van bijde clubs. Maar dit zelfde had je ook als Ajax nu in de beker tegen ADO den Haag of Feyenoord had geloot dan was het ook balen voor de supporters maar het gaat om de veiligheid.  W.s. Wat vindt je precies uitstekend? Ik kan dat niet heel goed uit je post halen namelijk. Mede gezien de rest van je betoog, waar ik het alleen maar mee eens kan zijn. Als je namelijk het verbod uitstekend vindt, dan verschillen wij nogal van mening. Ajax en zijn supporters worden hier nogal benadeeld. Ik zie niet zo goed waarom dat aalleen ten laste van Ajax moet gaan, zonder overleg. Het gaat om Scheveningen en niet om ado per slot van rekening.  En terecht, voor een club uit scheveningen is het toch ook hartstikke leuk. Dan maar uitwijken naar een stad waar het wel mogelijk! En is het voor de spelers van een amateurclub niet fantastisch om in de arena te kunnen voetballen, ben benieuwd of dat is voorgesteld.  Ik vraag me af of die recettes opwegen tegen de kosten die gemaakt moeten worden om op een avond in de Arena te voetballen. Nog afgezien van de kosten die de maatschappij maakt qua politie-inzet. Maar ik heb er verder ook geen goed beeld bij.  Probleem is dat het officieel niet mag, dat is een thuiswedstrijd voor Ajax. Puur praktisch gezien heb je helemaal gelijk, Ajax zou waarschijnlijk met alle liefde halve recette geven en de kosten voor lief nemen.  Absoluut niet, als Ajax thuis tegen de amateurs van Scheveningen (op dat tijstip gaat spelen) zal dat absoluut niet opwegen tegen de kosten. Waarschijnlijk kunnen seizoenskaarthouders dan gratis gaan en de rest mag voor een euro of 5 naar binnen. Zelfs als je het dan uitverkocht gaat krijgen, wat helaas niet zal gebeuren bij ons, dan nog zou je verlies draaien.  Daar komen dan denk ik weer teveel supporters voor, tegen Aswh thuis kwamen destijds bijna 18.000 man Plus het feit dat De Toekomst zich al helemaal niet leent voor risicowedstrijden.  Maar ik denk dat Ajax de kosten best voor lief wilt nemen, het is praktisch gezien de beste oplossing. Maar of het regeltechnisch mogelijk is betwijfel ik sterk, ik wijs op Vitesse - Ajax van enkele jaren terug in de beker.  Maar ja, als je Ajax uitsluit van het overleg dan gaat het zoeken naar een gezamenlijke oplossing voor alle partijen ook een stuk lastiger.  Belachelijk om Ajax niet in het gesprek te betrekken en dan wel allerlei besluiten te nemen, ook snap ik niet waarom er geen Ajaxsupporters in Den Haag mogen zijn, de laatste jaren is er niks meer gebeurd waarbij Ajaxsupporters betrokken zijn.  En terecht, belachelijk om dit achter de rug om van de tegenstander te regelen zonder enig overleg. Ik hoop dan ook dat de knvb sancties stelt tegenover dit besluit, de rollen zouden eens omgekeerd moeten zijn, dan staat heel Nederland op de banken om kritiek te geven.  Dat het in Scheveningen niet gaat? Akkoord, ik kan me voorstellen dat een amateurclub niet de mogelijkheden heeft een risicowedstrijd te organiseren op eigen terrein. Maar als we dan toch een nieuwe locatie zoeken, dan lijkt het me niet onverstandig dat je ook gaat kijken naar het criteria ''hoe zorgen we ervoor dat Ajax supporters erbij kunnen zijn''. Als je er dan voor kiest om Ajax op geen enkele manier te betrekken dan mag je gerust spreken van een bewuste poging om een wedstrijd te organiseren met alleen maar thuissupporters.  Dat de burgemeester in Den Haag dat spelletje meespeelt viel wel te verwachten. De vorige burgemeester (ook van VVD huize) heeft Ajax supporterts structureel geweerd uit de stad. Maar diezelfde burgemeester gaf wel toestemming aan radicale moslims die een demonstratie wilde houden om steun te betuigen aan tereurorganisatie Isis. Lekker signaal wat je afgeeft, in onze stad zijn extremisten die tereur aanmoedigen van harte welkom, maar om voor een paar honderd man (waarvan de deelnemers vooraf zijn aangemeld) die hun voetbalclub willen aanmoedigen in een wedstrijd tegen ADO is absoluut geen ruimte.  Je hebt nu al een paar keer die demonstratie erbij gehaald maar je verliest uit het oog dat dat de vorige burgemeester was. Wat heeft deze burgemeester daarmee te maken? Bovendien geef je hierboven aan dat zelfs de Toekomst zich niet leent voor risicowedstrijden dus dan doet Houtrust dat zeker niet.  Komt uit exact dezelfde partij, met dezelfde visie en dus moet je ook niet verbaasd opkijken dat de lijn in Den Haag weinig veranderd. Een Nederlandse stad die geen Ajacieden wenst te ontvangen, maar waar de fanclub van Isis, Nvu en Afa wel welkom is. Ik vind het belachelijk dat men hiervoor wel de veiligheid garandeerd en wel ruimte maakt om ze te ontvangen ze weigeren normale Ajacieden in een uitvak te zetten voor een potje voetbal.  De oplossing lijkt me een plek te zoeken waar beide supportersgroepen aanwezig kunnen zijn, densoods buiten de gemeente of provincie in dit geval. Anders zou ik willen voorstellen om het principe van gelijke monikken, gelijke kappen te hanteren. Wij geen supporters mee naar Scheveningen? prima, maar dan ook geen supporters van Scheveningen erbij. Dat is trouwens de meest veilige vorm van een risicowedstrijd, aangezien het meestal aan de thuissupporters ligt.  Heel goed van Ajax ; resteren 3 opties. 1) wedstrijd verplaatsen naar Amsterdam 2) wedstrijd in Scheveningen zonder supporters 3) uitwijken naar een andere stad waar uitsupporters wel welkom zijn. Klaar ermee !  Heel slecht van Ajax. Het is logisch dat ze bij Ado geen Ajax supporters er in willen dan moeten ze zich maar gewoon gedragen en hetzelfde geldt voor die lui uit den Haag. Daarnaast waar doet Ajax moeilijk over voor dat handjevol mensen die die wedstrijd willen bekijken echt ongelofelijk. Je speelt een potje tegen amateurs spelen dit is de moeite niet eens waard!  De enige die slecht bezig zijn is in dit geval Scheveningen, die hebben hun zaken niet op orde. Dus logischerwijs zou de wedstrijd dan omgedraaid moeten worden. Of je gaat in overleg. Beide doen ze niet, dus ik zie niet in hoe Ajax hier slecht bezig is  Je praat over meer dan 11 jaar geleden, lekker relevant. Hoe lang moeten onze supporters (en die van ADO trouwens ook) nog boeten voor wat malloten aan beide kanten tussen 2003 en 2006 hebben uitgehaald? Een heel deel van onze achterban zat destijds nog op de basis of middelbare school en willen nu hun club aanmoedigen.  Er is in die 11 jaar niks veranderd hoor. Mensen die dat zeggen steken gewoon hun kop in het zand! Daar in de randstad hebben ze echt een hooligan probleem en die malloten kan je het best gewoon uit elkaar houden want het kost alleen maar geld voor de belastingbetaler als je die malloten weer toe laat. Dat tuig moeten ze zo hard mogelijk aanpakken want het is niet normaal! Het ergste is dat het niet te stoppen is in dit land omdat de straffen gewoon zo laag zijn hier.  Er is niks veranderd? Voetbalt ADO soms nog in het verouderde Zuiderpark stadion waar de mogelijkheden tot het veilig spelen van een voetbalwedstrijd beperkt waren? Er is een uitgebreide uitkaartverplichting waardoor alle mensen die bij de uitwedstrijden zijn vooraf ruim bekend zijn.  En hoe de situatie werkelijk zou zijn met uitsupporters weten we niet, omdat er amper stappen zijn gezet om dit mogelijk te maken. Dat is wat misschien nog wel het meest onrechtvaardig is, er zijn geen enkele stappen gezet om de sitautie te normaliseren.  Grappig trouwens dat je het een randstelijk probleem noemt, die indruk kreeg ik toch niet toen ik MVV tegen Roda zag voetballen afgelopen voorjaar en toen de politie binnenviel in Enschede. En de supporters van Den Bosch die zich misdroegen? ik geloof trouwens dat rondom PSV - Ajax twee/drie jaar geleden men zich ook misdroeg na afloop waardoor het supporterscafe De Aftrap werd gesloten voor een periode. Tot zover de mythe dat dit een randstelijk probleem is.  Het gaat niet om het feit dat 95 procent van de Ajacieden niet naar Scheveningen uit gaat (nog afgezien van het tijdstip en het feit dat het de eerste bekerronde is) maar het gaat om normale Ajax supporters die dat juist wel willen doen. Die mensen wordt onrecht aangedaan, bovendien is het spelen zonder supporters altijd een nadeel voor je club (hoewel in dit geval sportief weinig van belang).  Komt nog even los van het principe dat Ajax niet eens is betrokken bij het zoeken naar een oplossing. Ik denk dat je een boel problemen had kunnen besparen, mogelijk zelfs een vergelijkbare uitkomst had kunnen krijgen, als je Ajax gewoon betrokken had bij het overleg. Nu komt het voor Ajax als een mededeling en is het een oplossing waarbij Ajax eigenlijk alleen maar nadeel heeft.  Als je moeite hebt dit te kunnen voorstellen stel ik je voor dat je overal het woordje ''ajax'' vervangt voor de naam van je eigen club en dan de naam van ADO en Den Haag voor Ajax en Amsterdam.  Jij zegt zelf dat een deel van jullie achterban toen nog op de basisschool zat nou de instelling bij de supporters is niet veranderd. Ik vind het jammer voor normale mensen zoals jij maar die mensen kunnen zich gewoon niet normaal gedragen wat voor maatregelen je ook treft. Daarnaast is het een fluitje van een cent om met een stadionverbod overal binnen te komen in Nederland. Daarnaast zitten overal slechte supporters maar die van Ajax, Ado, Utrecht en Feyenoord daar zie je toch wel de meest fanatieke hooligans wat geen verwijt is want ook daar kan niemand iets aan doen. Het is daarnaast maar een potje tegen amateurs dus begrijp de ophef niet zo.  Heb jij soms onderzoek gedaan naar de instelling bij supporters? Onder de nieuwe generatie supporters zijn figuren die compleet ontspoort zijn natuurlijk, en dat zal onder de volgende generatie niet anders zijn. Maar ook hier betreft het grootste gedeelte normale supporters zoals jij en ik. En waar je best kan uitleggen dat ''een klein deel het verpest voor de grote meederheid'' wanneer de zaken uit de hand lopen zoals in 2006, lijkt dat nu niet meer het geval. Inmiddels moeten jongere supporters uitgelegd krijgen dat het tussen 2003 en 2006 dat een groep zich heeft misdragen en dat zij daarom niet meer in Den Haag welkom zijn.  Wat betreft het binnen komen met stadionverboden, dat is slechts een halve waarheid. Er bestaan verschillende vormen van stadionverboden, sommige gelden voor 1 specifiek stadion, andere landelijk en weer andere zijn gekoppeld aan een meldplicht. Bij uitwedstrijden is het haast een onmogelijke taak. Iedereen wordt op ID gecontroleerd en op uitkaart (waar je foto op staat) en meerdere malen fouileren komt er aan te pas. Thuiswedstrijden zijn een ander verhaal, hoewel ADO daar juist een van de strengste systemen heeft met onder andere gezichtsherkenning.  Het is gewoon een principe kwestie, het steekt al lang genoeg dat ADO en Den Haag het komen van Ajacieden frusteren. Overigens speelt bij de Klassieker eerder het omgekeerde verhaal, daar hadden allang Feyenoorders moeten kunnen komen. Hoewel ik niet weet wie daar een stok voor heeft gestoken. Bij ADO - Ajax weet ik dat ADO jaarlijks de kans krijgt supporters mee te nemen van Ajax (ondanks dat wij dat niet krijgen) maar dat ADO die niet afneemt. Waaruit ik afleid dat men bij ADO de situatie in stand wilt houden.  @adzevedo Zo maar een paar voorbeelden - vuurwerk bekerfinale PEC-Ajax - pop Vermeer bij Ajax-Feyenoord - oerwoudgeluiden Bazoer ADO-Ajax en zo zijn er nog veel meer te bedenken. Er blijven rotte appels tussen de supporters zitten en de enige oplossing lijkt sociale controle binnen die groepen zelf. Zolang dat niet gebeurt, krijg je situaties zoals deze. Leg je er maar bij neer zou ik zeggen.  @mephis waar doet Ajax moeilijk over??? Over supporters, maakt het iets uit, waarschijnlijk niet, maar ze doen tenminste iets voor eigen fans. Daarnaast dit is een naaistreek eerste klas het verbod op uitsupporters wordt eenzijdig om de vijf jaar verlengd in Den Haag. In Amsterdam is dat verbod voor Den Haag al lang afgeschaft. ADO zelf durft het voor geen centimeter aan, maar bij Ajax hebben ze blijkbaar het volste vertrouwen in eigen supporters. Dus welke supporters hebben dit dan over zichzelf afgeroepen???? Ik zie veel Ajax supporters zus en Ajax supporters zo voorbij komen. Ajax wilt de supporters graag mee nemen en staat ook Haagse supporters toe in het Stadion. ADO durft geen supporters mee te nemen. Dan moet elke poster met Ajax supporters dit en dat toch wel eens gaan nadenken......  Je moet nogal een aparte opvatting van veiligheid hebben om te denken dat oerwoudgeluiden en die pop een bedreiging voor de de veilgiheidsituatie waren. Het grappige is dat het trouwens juist incidenten met thuissupporters zijn, helemaal geen uitsupporters. En het gaat in deze discussie juist om de vraag of het verantwoord is uitsupporters mee te nemen. Wat hadden de uitsupporters in hemelsnaam te maken met de oerwoudgeluiden en de pop? Bovendien zijn het beide incidenten waarvoor de daders gepakt zijn en gestraft zijn.  Het vuurwerkincident in de bekerfinale tegen PEC is ook niet te vergelijken, aangezien Ajax toen met duizenden supporters naar Rotterdam vertrok. Totaal onvergelijkbaar met het supporters regime wat geld tijdens een reguliere competitiewedstrijd. Daar is iedereen bij naam en gezicht bekend in het uitvak.  De oplossing van ''zorg maar voor sociale controle'' is de armoede van de rechtstaat ten top. Dat kun je misschien doen bij Fortuna als er 750 man op de tribune zitten, maar niet in een Arena met tienduizenden supporters. Ik zie niet eens wat er in op de meeste vakken gebeurd in het stadion, ik ken slechts enkele mensen uit mijn eigen vak en enkele individuen die ergens door het stadion heen zitten.. En dan zou ik als normale supporter een willekeurig persoon op een ander vak moeten kennen die met een bivakmuts op een stuk vuurwerk op het veld gooit ...  Ik mag toch hopen (en dat is gelukkig ook zo) dat de politie en clubs toch wel verder zijn in hun opsporing dan dat ze afhankelijk zijn van sociale controle van ons als supporters. Het lastige van sociale controle is namelijk dat je elkaar moet kennen. Misschien een leuk experiment bij de lokale amateurvereniging, maar zo werkt het niet.  Jezelf neerleggen bij onrechtvaardigheid is een vorm van onverschilligheid waar ik niet aan wens te beginnen.  Gewoon spelen in de Arena. Als de thuisclub het niet voor elkaar kan krijgen om de wedstrijd ordelijk te kunnen laten verlopen, wel of niet opgelegd door de gemeente, de wedstrijd omdraaien. In dit geval in de Amsterdam Arena spelen. Genoeg plaats voor zowel thuis- als uitclub supporters. Financieel Scheveningen compenseren lijkt me dan wel zo eerlijk. Ajax heeft part noch deel aan de huidige houding van de gemeente Den Haag, dus hoeft daar ook niet de dupe van te worden. En dit geeft ook een sein aan onwillende gemeenten die te pas en te onpas wedstrijden verbieden. Natuurlijk moeten raddraaiers van welke club dan ook veel strenger worden aangepakt, maar ook dat is aan de politiek. Helaas....  Het is toch voor Scheveningen ook veel toffer om in de Arena te spelen, zulke amateurs moet je gewoon lekker in de Arena, Kuip, of weet ik veel welk groot stadion laten spelen. Is voor die gasten ook een echte ervaring  ""ajax is van mening dat supporters van beide clubs bij een wedstrijd aanwezig moeten zijn en vindt dat er alles aan gedaan moet worden om dit te kunnen realiseren."" Dus dit seizoen weer Feyenoordsupporters in de Arena? Of dat dan weer niet? Scheveningen kan er niets aan doen, dat de burgemeester Ajax supporters weert. Pech voor Ajax. Kansloos om naar de Knvb te gaan. Knvb kan niet de overheid overrulen.  Knvb kan de wedstrijd gewoon omdraaien. Ook als voorbeeld voor een volgend probleem met een gemeente. Dus niets doen is geen optie, maar wel typisch voor de tegenwoordige Knvb. Meesters in het nemen van verkeerde beslissingen.  Nee, dat is niet een antwoord dat ik zoek. Men mag toch ook geen Europees spelen als je stadion niet aan de eisen voldoet? Waarom zou je dan wel een bekertoernooi mogen spelen als je faciliteiten niet voldoen om uitsupporters toe te laten? Straks mag een fc boerenclub hun wedstrijden spelen tussen de koeien.  Omdat sprake is van een gemengd toernooi met Bvo's en amateurclubs is er verschil in accommodatie. En ja als een FC Boerenclub zich kwalificeert mogen ze meedoen. Dat zijn nu eenmaal de regels die voorafgaande aan het toernooi zijn afgesproken en die regels kun je niet tussentijds gaan veranderen. Veel mensen zien juist de charme in de deelname van amateurclubs zoals in het recente verleden Lienden. Er kleven dus ook nadelen aan zoals in dit geval, maar ook de wedstrijd van Jong Ajax is verplaatst om dezelfde redenen. In de vorige ronde speelde Scheveningen overigens zonder enig probleem een thuiswedstrijd.  Ooh, dus dan zal bijv. Ajax hun grasmat mogen vervangen tijdens een thuiswedstrijd in de bekertoernooi en de wedstrijd verplaatsen naar De Toekomst? En als toevallig PSV de tegenstander is, de uit-supporters weren omdat de veiligheid niet aan de eisen voldoen?  Sorry dat ik het wellicht onlogisch bekijk, maar ik zie dus dat iedereen mee mag doen aan een toernooi terwijl niet iedereen hun tegenstanders kan verwelkomen. Althans, niet de supporters van hun tegenstander.  Tot welke hoogte gaat dat? Want straks heeft elke amateurclub wel een ""maas in de wet"" gevonden om uit-supporters te weren.  Je gedachtenfout is dat niet Scheveningen de supporters wil weren maar de gemeente. Scheveningen heeft er alles aan gedaan om de wedstrijd op Houtrust te laten spelen met Ajaxsupporters maar is overruled door de burgemeester. Dat is het hele verhaal.  Een club mag wel Europees spelen wanneer hun eigen stadion niet voldoet. Ze moeten alleen uitwijken naar een ander stadion. Zo ook nu met Scheveningen in de beker. Ajax moet maar eens bij zichzelf ten rade gaan waarom hun supporters geweigerd worden. Dat heeft namelijk een zeer begrijpelijke reden hoor.  We hebben gewoon een slecht imago en de burgemeester is er voor de belangen van zijn stad. Het is aan ons om de komende 5 à 10 jaar nul rotzooi te trappen. Misschien dat we dan een keer bij twijfel toch mogen komen, en zo kun je dan langzaam je reputatie verbeteren. Maar we hebben het in het verleden zelf verpest, eerlijk is eerlijk.  Onzin. Wat je nu stelt is echt onzin. De straf is geweest. In Amsterdam waren ze er wel klaar mee, nieuwe kans en in Den haag durven ze niet. Supporters van ADO mogen van Ajax gewoon naar de Arena, van ADO mogen ze niet. Krijg je dus nooit een nieuwe kans.  Dit vind ik gewoon zielig. Dus omdat Den Haag z'n zaakjes niet op orde heeft, mogen er geen fans van ons mee. Net zo zielig als die mensen uit Den Haag die Ajax zo haten. En zeker niet alle mensen zullen in DH zo denken, maar dit is alleen hier in Nederland denkbaar. Beste is zakelijk de punten pakken met Jong Ajax en wegwezen daar. Die wedstrijd hoef je met geen enkele A-basisspeler te spelen. Rustdag voor hun.  Schandalig. Als er geen uitsupporters welkom zijn bij die laffe gemeente prima, maar speel dan op zn minst gewoon echt thuis bij Scheveningen. Nu loopt die club inkomsten mis en zitten er allemaal ADO aanhangers op de tribune die niet naar Feyenoord konden. De loting is Scheveningen thuis, dan speel je daar gewoon klaar. Tenzij de thuis club zegt dat ze het niet kunnen of willen organiseren, dan speel je gewoon uit bij de uitclub.  Ajax moet zorgen dat ze snel met 2 of 3 doelpunten verschil voorstaan en vervolgens op eigen helft terugtrekken en alleen maar de bal de tribune injagen. Schandalig, een club voldoet niet aan de voorwaarden en de tegenstander wordt gestraft. Zelfde als bij utrecht in het verleden. Knvb is een machteloos instituut waar onkunde regeert. En dan willen ze ook nog een WK of EK organiseren. Ze kunnen niet eens een normale bekerwedstrijd eerlijk organiseren. Wat een malloten.  Met jouw ""beredenering"" kunnen we net zo goed voor Alle wedstrijden de bezoekers schrappen... Elke club heeft zijn ongewenste ""supporters""; nu niet net gaan doen alsof alleen Ajax supporters de boel verkloot hebben. Daarbij kun je een club niet verantwoordelijk stellen voor wat die ""supporters"" doen bij een uitwedstrijd.  Wel? Welke supportersgroepen zijn nog meer structureel niet welkom in twee Nederlandse steden? En natuurlijk kan je de club niet verantwoordelijk stellen, daarom is de club Ajax wel welkom in Den Haag.  Lekker makkelijk. Ajaxfans niet welkom in Rdam en DH maar Adofans en Fnoordfans wel in Adam. Wie heeft zijn zaakjes dus wel voorelkaar?? Adofans en Fnoordfans worden dol alleen al als ze de naam Ajax horen. Zouden de gemeentes ook niet een beetje bang zijn voor hun eigen supporters??  Belachelijk. Dit soort clubjes mogen wat mij betreft gewoon direct uitgesloten worden voor deelname de aankomende twee jaar. Laat ze eerst maar hun zaakjes op orde krijgen. Daarna mag er een keurmeester de boel komen goedkeuren. Indien het afgekeurd word weer twee jaar uitsluiten van deelname. Dan heb je dit soort gemekker ook niet meer.  Ajqx moet gewoon niet gaan. Gefeliciteerd gemeente Den Haag..... wat een treurige gemeente is het ook. Ajax fans kunnen die beker gestolen worden. Is voor een topclub ook maar een nietszeggend prijsje. Ajax ga achter je fans staan en blijf in Amsterdam  Ajax heeft al drie seizoenen lang geen enkele prijs gewonnen. De beker zou dan toch wel lekker zijn, vooral voor Keizer. En achter welke fans moet Ajax gaan staan? Want Ajax fans hebben er zelf voor gezorgd dat ze niet welkom zijn in Den Haag. Beter neemt Ajax daar afstand van.  Als dit zo is dan heeft men dit aan hun eigen gedrag te maken. Ook na de verloren wedstrijd in Doetinchem zijn er diverse vernielingen gepleegd door personen die zich Ajax supporter noemen. Zolang ""ajax supporters"" dit gedrag blijven vertonen zal men eerder geweigerd dan weer toegelaten worden. Het uitsluiten van supporters wordt door de supporters veroorzaakt. Ik besef dat het slechts een klein gedeelte is, maar ze doen het als ajax supporter.  Hij is wel leuk. Uitwijken omdat Scheveningen niet in staat is een risico wedstrijd thuis te organiseren. En dan de belangrijkste redenen voor het risico niet laten komen. Speel dan maar in Scheveningen. Of helemaal niet. Wat mij betreft blijft Ajax thuis.  @steeck03, wat mij betreft ook want dan gaan wij een ronde door. Voor de goede orde; Scheveningen heeft er alles aan gedaan maar de burgemeester vond het niet voldoende. Net zoals trouwens de amateurs van Ajax niet op de toekomst maar in de Arena tegen Utrecht spelen.  Gewoon niet komen opdagen, Ajax. Laat Scheveningen mooi doorgaan. En een lange neus maken naar de Knvb. Als je als thuisclub je zaakjes niet voor elkaar kunt krijgen gewoon de wedstrijd omdraaien. In de Arena kan iedereen naar binnen. Ook de supporters van Scheveningen. Het moet niet gekker worden. Wat voor idioten zitten er tegenwoordig bij de Knvb? De ene na de andere verkeerde beslissing kan maar worden genomen. Hoorde Jan Smit afgelopen zondagavond in Studio Voetbal. Mooi terug naar Heracles. En een eigen bond starten met teams die alleen op kunstgras spelen. Eens kijken hoe lang zoiets duurt. Het is tegenwoordig zo dat de ""vervuiler"" in Nederland telkens het gelijk aan haar zijde krijgt. Vooral dankzij de Knvb, de anti voetbalbond.....",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De National Rifle Association (NRA), de organisatie die in de VS lobbyt voor de wapenindustrie, verzet zich tegen plannen voor wetswijzigingen na de schietpartij op een school in Florida.  De dader doodde op 14 februari in Parkland zeventien scholieren en medewerkers. Tientallen mensen raakten gewond. Het was de dodelijkste schietpartij op een Amerikaanse middelbare school ooit.  De overlevenden en familieleden van de slachtoffers trokken de afgelopen weken veel media-aandacht met hun oproepen om de wapenwetten in de VS aan te scherpen. Diverse voorstellen hiertoe werden de afgelopen jaren tegengehouden, vooral door de NRA die veel politici financieel heeft gesteund tijdens hun campagnes.  Ook president Donald Trump ontving tientallen miljoenen van de NRA. Hij hamerde er tijdens zijn verkiezingscampagne op niet te tornen aan het grondrecht van Amerikanen om wapens te kunnen kopen, dragen en gebruiken.  Toch hebben Trump en de Republikeinen de afgelopen week gesuggereerd dat wellicht de minimumleeftijd om semiautomatische wapens te kopen omhoog zou moeten. Nu ligt die limiet op 18 jaar, deze zou omhoog moeten naar 21 jaar. Dit is ook de leeftijd waarop het is toegestaan om alcohol te kopen. De 19-jarige dader van de schietpartij in Florida had zijn AR-15 op legale wijze gekocht.  Ook stelden zij dat er meer controles zouden moeten worden ingesteld voor geesteszieke mensen die een wapen willen lopen. Daarnaast wil Trump de verkoop van 'bumpstocks', waarmee semiautomatische wapens kunnen worden omgebouwd tot automatische wapens, aan banden leggen.  Een ruime meerderheid van de Amerikanen is voor een beperking van de mogelijkheid om wapens te kopen.  De NRA zal zich echter blijven verzetten tegen deze voorstellen, zei woordvoerder Dana Loesch zondag in het ABC-programma This Week. ""Wij steunen geen enkel voorstel dat de verkoop van wapens aan banden legt"", beklemtoonde ze.  De weerstand tegen de NRA lijkt te groeien na de schietpartij in Florida. Diverse grote bedrijven, zoals Delta en United Airlines, hebben de banden met de wapenorganisatie verbroken.  Het verbreken van de banden betekent bij veel bedrijven dat leden van de NRA niet meer met korting van de diensten, zoals vluchten, gebruik kunnen maken.  Ook verzekeraars die verzekeringen aanboden aan NRA-leden die zichzelf per ongeluk hebben verwond met een wapen, zijn daarmee gestopt en willen niets meer met de wapenlobby te maken hebben.  De NRA heeft in een verklaring fel gereageerd op het vertrek van de bedrijven. ""Ondanks dat bedrijven ons nu de rug toekeren in een laffe politieke actie, blijven onze vijf miljoen leden ons trouw"", aldus de NRA.  ""De bedrijven worden op den duur vervangen voor andere bedrijven die samen met ons staan voor de vrijheid die dit land groot heeft gemaakt.""  De overlevenden van de schietpartij in Parkland hebben opgeroepen tot een 'mars voor ons leven' in Washington op 24 maart. Ook een flink aantal Hollywoodsterren heeft zich achter het scholierenprotest geschaard. Onder anderen Oprah Winfrey, Steven Spielberg en George Clooney hebben geld geschonken voor de mars.  Behalve het inperken van de mogelijkheid om wapens te kopen, heeft Trump ook gesuggereerd dat docenten op scholen wapens zouden moeten dragen. Zij kunnen dan, als er een schutter op school langskomt, ingrijpen en de dader uitschakelen.  Het voorstel kreeg veel kritiek. Tegenstanders vrezen dat meer wapens op scholen in het geval van een schietpartij alleen maar tot meer doden en gewonden leidt.",entertainment
"livePresident Trump heeft vandaag zijn eerste toespraak voor de Algemene Vergadering van de VN gehouden. Trump, die tijdens de campagne zeer kritisch was over het functioneren van de organisatie, was relatief mild voor de VN. Voor schurkenstaat Noord-Korea had hij een duidelijke boodschap: de totale vernietiging wacht als de VS zich moet verdedigen tegen het land.  Hoe reageren de andere wereldleiders op zijn toespraak? Lees alle ontwikkelingen in dit liveblog.  Voor het klimaat had Trump geen aandacht in zijn toespraak, en daarom greep de Franse president Emmanuel Macron even later zijn kans toen hij de Algemene Vergadering mocht toespreken. 'Ik betreur het Amerikaanse besluit (om uit het Parijse klimaatakkoord te stappen, red.), maar ik blijf in gesprek met president Trump, want ik ben ervan overtuigd dat hij uiteindelijk zal inzien dat zijn belang, het belang van de VS, in het Parijs akkoord ligt.'  'In meer dan 30 jaar VN-ervaring heb ik nooit een gedurfder en dapperder speech gehoord', zegt de Israëlische premier Benjamin Netanyahu in reactie op Trumps eerste toespraak voor de Algemene Vergadering van de VN. 'Hij sprak de waarheid over de grote gevaren die de wereld bedreigen en gaf een krachtige tegenboodschap om de toekomst van de mensheid veilig te stellen.'  In zijn toespraak zei Trump niet alleen dat voor hem 'America First' komt op het wereldtoneel, maar dat hij ook zoekt naar vriendschap en harmonie, en niet naar conflicten. 'De VS zijn voor altijd een grote vriend van de wereld.' Maar, zegt hij ook, er moet geen misbruik gemaakt worden van zijn land. Hij doelt hierbij op de grote financiële bijdrage die de VS leveren aan de VN en de NAVO.  Zijn kritiek richtte zich ook nog op de VN zelf. Het is volgens Trump beschamend dat landen die zelf mensenrechten schenden zitting hebben in het VN-panel dat toeziet op mensenrechtenschendingen.  Trump benadrukte in zijn toespraak het belang van soevereine staten. 'We moeten het bedreigen van soevereiniteit betreuren van Oekraïne tot de Zuid-Chinese Zee', zegt hij. Hij benoemt daar - vermoedelijk heel bewust - niet de agressors Rusland en China.  Landen moeten volgens hem de rechten van hun bevolking en de rechten van andere soevereine staten respecteren. Maar hij is ook tegenstrijdig over soevereiniteit. Iran, Noord-Korea, Cuba en Venezuela zijn landen die, wat Trump betreft, niet zelf mogen bepalen wat ze goeddunkt.  Ook aan het 'criminele regime' van Assad in Syrië moet volgens hem een einde komen. Op een vreedzame manier, zegt hij. Ook tegenstrijdig, want in april liet hij als president raketten afvuren op luchthavens in het land. Het was voor het eerst sinds het uitbreken van de burgeroorlog zes jaar geleden dat Assads troepen rechtstreeks werden beschoten door de VS.  19 september 2017, 16:47  In zijn slotwoord lijkt hij alleen Gods zegeningen te vragen voor zijn eigen land. 'God bless...', en dan even stilte, 'the nations of the world.' En dan alsnog: 'God bless the United States of America'.  Donald Trumps eerste toespraak voor de Algemene Vergadering van de Verenigde Naties is ten einde. Wat vooral is bijgebleven is dat Trump heeft gedreigd Noord-Korea 'totaal te vernietigen' als de VS zich moet verdedigen tegen het land. 'Rocket man' (zoals hij Kim Jong-un zondag op Twitter al noemde, red.) is op een zelfmoordmissie.'  Sancties tegen Cuba worden niet opgeheven, zolang het land niet hervormt, zegt Trump. Ook zegt hij dat het socialisme in Venezuela een ramp is. 'De situatie daar is werkelijk onacceptabel.'  Socialisme is volgens hem daar niet slecht doorgevoerd, maar juist goed - wat voor alle problemen zorgt. Een mager applaus volgt. 'Slechte' ideologieën als socialisme en communisme zijn volgens Trump overal mislukt, niet alleen in de Sovjet-Unie, maar in alle andere landen die ze geprobeerd hebben door te voeren.  19 september 2017, 16:36  De VS betaalt veel aan de VN, zegt Trump. Dit is een goede investering, als de VN ook werkelijk de zelf gestelde doelen waarmaakt. Maar dan zijn wel hervormingen nodig, zegt Trump. Andere landen moeten een grotere rol spelen - in geld en mankracht – om voor veiligheid in de eigen regio te zorgen.  19 september 2017, 16:33  Trump zegt meedogenloos te zullen zijn tegen terroristen en de radicale islam. Volgens hem is niet eerder zoveel gedaan tegen Islamitische Staat als in de acht maanden dat hij in het Witte Huis zit. En daar zal hij mee doorgaan. 'We zullen de radicaal islamitisch terrorisme stoppen, want we kunnen niet toestaan dat het ons land kapot maakt, of zelfs de hele wereld.'  Dan is Iran aan de beurt. Een land met een rijke geschiedenis, dat is afgezonken tot schurkenstaat en bang is voor zijn eigen bevolking, volgens Trump. En: 'Hun belangrijkste expertproduct is geweld'.  De nucleaire deal die oud-president Obama in 2015 met het land sloot, is volgens Trump 'gênant' voor de VS. Trump zal het akkoord niet naleven zolang het een dekmantel is voor het ontwikkelen van kernwapens. ‘Daar gaan we meer over horen.’",politics
"TILBURG - Onder een parasol bivakkeert hij in een dikke trui en onder een dekentje in het park samen met zijn hondje. Rigo werd door omstandigheden zijn huis uitgezet en kreeg tot nu toe geen hulp, Tegen wil en dank is hij nu dakloos, maar de buurtbewoners van het Korvelplein laten hem niet n de kou staan.  ""Het lijkt wel tafeltje dekje"", grapt Rigo. Hij krijgt zoveel levensmiddelen uit de buurt dat hij het niet op kan. Brood, koffie, warm eten en ook zijn hondje wordt niet vergeten. ""Hartverwarmend daar kan Tilburg nog iets van leren.""  HondjeRigo zegt dat hij aleen hulp krijgt als hij zijn hondje afstaat. Maar daar denkt hij niet aan, want de twee zijn onafscheidelijk: ""Een man of vrouw met een kind krijgt wel hulp, maar iemand met een huisdier niet, dat is niet eerlijk"".  PrivacyAanspraak heeft hij genoeg. Veel buurtbewoners komen een praatje maken. De keerzijde van het daklozenbestaan is dat Rigo totaal geen privacy heeft. Dat vindt hij wat minder. Toch klaagt hij verder niet: ""Ik heb het hier beter dan iemand met een uitkering.""  Hoelang hij nog kampeert in het park weet hij niet: ""Maar ik verblijf hier niet voor mijn lol, al hebben we wel veel lol.""",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De kustprovincies krijgen woensdag te maken met stormweer. Het gaat om de eerste officiële herfststorm van dit jaar. Het KNMI waarschuwt voor windstoten aan de kust en het IJsselmeer tot 90 kilometer per uur.  Weerplaza voorspelt op de Wadden zelfs windkracht 10 met windstoten tot 120 kilometer per uur.  Het KNMI heeft voor Zeeland, Zuid-Holland, Noord-Holland, Friesland en Groningen een code geel afgegeven. Deze geldt van woensdagochtend 6.00 uur tot woensdagavond 20.00 uur. Pas daarna zal de wind afnemen.  De meteorologische dienst waarschuwt dat het verkeer en buitenactiviteiten flinke hinder van de storm kunnen ondervinden.  De VerkeersinformatieDienst (VID) stelt dat het hoogtepunt van de storm tussen de ochtendspits en het begin van de middag over het land raast. ""Het grootste gevaar schuilt in bomen die omwaaien en takken die afwaaien"", aldus de VID. Chauffeurs met lege vrachtwagencombinaties of andere lege aanhangers krijgen het advies niet de weg op te gaan.  Weerplaza waarschuwt bovendien dat bomen gemakkelijker kunnen omwaaien dan normaal het geval is. ""Vanwege de vele regenval van de afgelopen dagen is de grond losser dan normaal"", stelt Michiel Severin van Weerplaza.  ""Bovendien staan de bomen nog vol in het blad waardoor bomen makkelijker kunnen omwaaien dan normaal. Grote takken met veel blad kunnen de windstoten moeilijk weerstaan.""  De weerdiensten verwachten ook vertragingen in het luchtverkeer en flinke problemen op het spoor.",other
"Het verkeer in het noorden van ons land moet rekening houden met gladheid vanwege sneeuw en hagel. In Friesland, Drenthe en Groningen is code geel afgegeven door het KNMI. Deze is tot ongeveer 13.00 uur van kracht.  Door de winterse buien is het erg glad op de weg en dat kan voor gevaarlijke situaties zorgen. De VID waarschuwt automobilisten extra voorzichtig te zijn als zij de weg op gaan.  In het Groningse Kolham is al een klein laagje sneeuw gevallen. Ook in Friesland en Drenthe kan het komende uren glad worden door winterse buien. De komende dagen wordt het met een naar noordoost draaiende wind nog kouder in Nederland. De kans op sneeuwval en gladheid blijft.  Door de sneeuwval was het zaterdagochtend spekglad op de Gaaikemaweg bij Niehove (Groningen). Een automobiliste gleed door de gladheid met haar auto van de weg, en belandde op de kop in de sloot.  In Lauwerzijl (Groningen) door gladheid door sneeuwval ook een auto van de weg geraakt en in de sloot beland. De auto gleed uit de bocht en reed rechtdoor de sloot in. Geen van de drie inzittenden raakte door het ongeval gewond.  Het ziet er naar uit dat het komende week echt koud gaat worden en dat betekent natuurlijk maar een ding: schaatsen! De weersverwachting van lage temperaturen geeft voorzichtige hoop dat natuurijsschaatsers volgende week aan de bak kunnen. IJsclubs reageren nog terughoudend: eerst zien en dan geloven.  Marktplaats is door alle verwachtingen „de handelsgeest van Nederland aangewakkerd.” Binnen een dag hebben verkopers van schaatsen ruim duizend advertenties geplaatst.",other
"Marcel  pagina 2 - 3  In de Tweede Kamer staat sinds deze week een Nederlandse vlag. Tot tevredenheid van de overgrote meerderheid, hoewel Thierry van het Forum liet aantekenen dat hij de vlag te klein vindt. „Teleurstellend Madurodam-gedoe.” De gedachte achter de vlag werd een tijdje terug geformuleerd door staatssecretaris Mona Keijzer (CDA) in haar column in het Nederlands Dagblad, waarin ze tevens aankondigde dat ze aan haar partijgenoot Michel Rog, een Kamerlid dat altijd een speldje met de Nederlandse vlag op zijn revers draagt, ging vragen om ook zo’n speldje.  Het betoogje droop van vaderlandsliefde en pathetiek. Een Nederlandse vlag maakt een verjaardag volgens Mona „extra feestelijk” en Koninginnedag dient gevierd met veel vlaggen. En oranje wimpels!  Het belangrijkste argument voor meer vlagvertoon en vaderlandsliefde: saamhorigheid.  „Het koesteren van het Nederlanderschap zou nog wel een onsje meer kunnen.”  Je zou ook het omgekeerde kunnen beargumenteren: dat er meer samenhorigheid ontstaat door eens wat minder Nederlander te zijn. Dat dat er bij Mona Keijzer niet ingaat kun je haar eigenlijk niet kwalijk nemen.  Ik schreef het al eens eerder: Mona Keijzer werd in haar jeugd door haar vader gedwongen om vis te verkopen op de stoep voor de Hema in Velp, het dorp waar ik opgegroeide.  Veel vis verkocht ze niet, maar mijn bejaarde moeder herinnerde zich nadat ze mijn stukje had gelezen – ze herinnert zich de dingen tegenwoordig net zo makkelijk op afroep als dat ze andere, haar minder welgevallige gebeurtenissen vergeet – Mona Keijzer als een uitmuntend visverkoopster.  Gisteren noemde ze haar over de telefoon zelfs „de beste visvrouw die Velp ooit gehad heeft”.  „Ze stak in iedere vis die ze verkocht een vlaggetje.”  Velp was echt zo’n plaats waar ze dat waardeerden, sterker: die vlaggetjes werden na gebruik in de jaszak gestopt. Bij ons thuis staken er uit iedere plantenbak wel een paar vlaggetjes van Mona Keijzer en mijn ouders waren ook van het slag dat op de nationale feestdagen de vlag uitstak.  Voor de saamhorigheid binnen het gezin en buurt hielp al dat gevlag niet, extra feestelijke verjaardagen kan ik me ook niet herinneren.  „We deden het omdat je vader vond dat het zo hoorde”, zei mijn moeder, die ontkende nationalistisch te zijn.  „Kom nou, wij kwamen uit Brabant. We hadden net zo’n hekel aan de Hollanders als de Vlamingen.”  Van de nieuwe vlag in de Tweede Kamer vond ze niets.  „Ik denk dat heel veel mensen daar niets van vinden.”  Dat is ook saamhorigheid.  Marcel van Roosmalen heeft op deze plek een wisselcolumn met Ellen Deckwitz.",politics
"Queen is in 1975 drie weken bezig met het produceren van 'Bohemian Rhapsody'. Er worden honderdtachtig verschillende opnames gebruikt, allen zonder synthesizers. Op de binnenkant van de hoes van het album A Night At The Opera, waarop 'Bohemian Rhapsody' staat, is dan ook te lezen: “No synthesisers!”. Deze klassieker staat al jaren bovenaan de NPO Radio 2 Top 2000.  Album jaar  2016  Een van de meest succesvolle bands uit de popgeschiedenis. Queen scoort in Nederland zes keer een nummer 1-hit ('Bohemian Rhapsody', 'Somebody To Love', 'Crazy Little Thing Called Love', 'Under Pressure', 'I Want To Break Free' en 'Radio Ga Ga'). Op 24 november 1991 sterft zanger Freddie Mercury aan de gevolgen van AIDS.  Ik ben absoluut een grote Queen-fan. Jammer dat Innuendo niet hoger staat, alhoewel Bohemian Rhapsody terecht zo hoog staat. Er zit zo veel in dit nummer. Ook vind ik Love of my life prachtig.  Geschreven door: Ferry bloemen31 december 2016 - 21:45 uur  Dit nummer staat natuurlijk op 1 omdat het een heel afwisselend nummer is , maar muzikaal is het absoluut geen hoogstandje , ik vind het zelfs voor een groot gedeelte slaapwekkendQueen heeft veel mooiere nummers gemaakt , alleen al Innuendo is muzikaal veel sterker  Vind Queen, op een paar uitzonderingen na, al niks, maar dit nummer vind ik ronduit slecht. Zal muzikaal ongetwijfeld geniaal in elkaar zitten, maar niet voor mij...  Geschreven door: Ben31 december 2016 - 14:35 uur  Wat weer een ontzettende teleurstelling dat Nederland dit verschrikkelijke nummer op 1 zet in een verder weer geweldige top2000. Betekend in ieder geval dat we vlak voor 12 uur de tv uit kunnen zetten...  Geschreven door: Jeroen Vervoort31 december 2016 - 14:34 uur  Ik ben een groot Elvis Presley fan. En in mijn persoonlijke TOP 10 zullen waarschijnlijk 8 of 9 nummers van Elvis staan. Maar op 1 staat absoluut Bohemian Rhapsody van Queen. En al degene die zeggen dat het niet terecht is, of zelfs zeggen dat het een zeik nummer is die moeten maar eens goed in de spiegel kijken. En bedenken of ze nu wel precies snappen wat muziek is.  Bohemian Rhapsody is beslist het allerbeste van wat er ooit gemaakt is !!!  Geschreven door: bert huisdijk31 december 2016 - 11:39 uur  ja het ultieme nummer voor mij alles zit erinmagicook the show must go on moet veel hoger ,wat een nummer  Geschreven door: Bart Janssen31 december 2016 - 01:07 uur  Ongelofelijk dat er nog steeds mensen zijn die massaal dit ontzettende zeiknummer naar de eerste plaats stemmen.  Niks tegen Queen verder hoor. Hebben echt schitterende nummers gemaakt zoals the show must go on, een van mijn favorieten. Maar Bohemian Rhapsody, alsjeblieft zeg. Weg ermee.  Geschreven door: Kees van den Braak31 december 2016 - 00:35 uur  Ik ben altijd weer blij dat ik de gong hoor, dan is ie afgelopen  Geschreven door: Henk en Silvia31 december 2016 - 00:16 uur  De hele dag en nacht top 2000 aan nu komen de mooie nummers. Maar helaas ik moet slapen van mezelf... Succes! En tot morgenvroeg! Henk en Silvia  Geschreven door: herman janssens30 december 2016 - 22:40 uur  ja gewoon als ik het nummer onverwachts hoor op mijn werk ga ik er nog altijd mee uit de boler zit alles in ook het nummer the show must go on geeft mijn kriebels  superband music of my life  Geschreven door: Kor van der Velde30 december 2016 - 20:45 uur  Best band ever.Ik weet nog steeds wat ik deed op het moment dat het overlijden van Freddy wereldkundig werd gemaakt.Man wat heeft die knaap een indruk op mij gemaakt.  Geschreven door: Paul30 december 2016 - 18:35 uur  Hoort gewoon op nummer 1 maar ook andere nummers van QUEEN hadden voor mijn part ook op nummer 1 gemogen als het maar nummers van Queen zijn.  Geschreven door: Victor29 december 2016 - 14:06 uur  Ik vind Bohemian rhapsody geen bagger. Er zijn zoveel nummers die ik mooier vindt. Het zou fijn zijn als de top2000 elk jaar verassend zou zijn. Elk jaar een ander nummer op een uit het rijke aanbod. B.r cultuur erfgoed? Hierbij trek ik me terug, Dit dreigt een zwarte pieten discussie te worden. Om twaalf uur,dit jaar, draai ik Curtis Mayfield.  Geschreven door: Joris de Kater29 december 2016 - 10:33 uur  Jezus, Queen afbranden en dan als je gevraagd wordt welke er dan in de plaats moet komen met die bagger aankomen. Victor, je hebt hard gefaald! Dit nummer heeft alles. Dit is cultureel erfgoed van muziek! De grootste zanger die nooit zal worden overtroffen. In tijden waarin bijna alles via de computer gaat, verlang ik terug naar meer van dit soort muziek. Daarom hou ik van de Top 2000!  Geschreven door: Klaas28 december 2016 - 21:59 uur  Klinkt niet echt overtuigend, Victor. Maar ja, veel plezier met Bob Dylan etc. dan maar!  The prophet's song van Queen is bijna net zo goed en staat niet in de Top 2000. Queenfans wordt wakker. Die moet ook heel hoog. Bohemien Rhapsody is volgend jaar hopenlijk weer 1 (of het moet de huidige nummer 136 zijn).  Geschreven door: Gerry30 december 2015 - 11:33 uur  Kersttijd 1975, staande in een kroeg in den bosch werd ik verliefd op dit nummer en op mijn man! Beide blijven voor mij nummer een!  Geschreven door: johanna29 december 2015 - 12:12 uur  Ik heb ze ooit in Ahoy gezien, hun allereerste Nederlandse optreden. Ze kwamen in een soort spaceship naar beneden dalen. Geweldig concert in 1977!  Geschreven door: jacky x28 december 2015 - 20:52 uur  Jammer dat hij niet op een staat blijft echt mijn nummer 1. Zit zowel kwa zang als kwa muziek super in elkaar knalde altijd om 00uur uit de speakers. Hopelijk volgend jaar weer.En dan ben ik pas in de eighties geboren  Geschreven door: Johan28 december 2015 - 11:30 uur  Ongelooflijk dat dit nummer, dat eigenlijk uit drie aan elkaar gelaste stukken muziek bestaat, zo hoog in de lijst staat. En dat al jaren lang ! Een beetje liefhebber van Queen weet dat ze veel betere nummers gemaakt hebben dan dit schromelijk overdreven toneelstuk !  Geschreven door: Ruud Bos26 december 2015 - 22:45 uur  Dat is toevallig Marco Kramp, ik was er ook bij in de Groenoordhallen in1986. Mooie herinnering aan Freddie in zijn hermelijnen mantel.  Geschreven door: Marcel25 december 2015 - 23:44 uur  gelukkig een x niet op 1, ga altijd meezingen ook al wil ik niet.  Geschreven door: Constance25 december 2015 - 21:15 uur  Bij dit nummer zit ik altijd in 1976 op de kustweg tussen Yeppoon en Emu Park, NW Australië. Daar ben ik bijna uit de bocht gevlogen. Na de bevalling van mijn tweede dochter kreeg ik een postnatale depressie, en behalve veel huilbuien dacht ik vaak na over zelfmoord. Met Bohemian Rhapsody op de autoradio raakte ik letterlijk de weg kwijt, er ontstonden twee beelden in mijn hoofd, één beeld van de weg voor me en één van de weg over wat struikjes beneden me. Net op tijd kwam ik terug om mijn stuur om te gooien, maar dat beeld ben ik bij het horen van dit nummer nooit meer kwijt geraakt.  Geschreven door: Marco Kramp25 december 2015 - 14:58 uur  Heb ze life gezien in 1986, Leiden. Nog steeds het beste life concert wat ik ooit gezien heb. Freddy is ook geboren op 5 september, maar veel te vroeg gestorven!",entertainment
"In De Bilt werd het zaterdag maar 12,9 graden. Daarmee was het de koudste 16e september ooit gemeten in Nederland, meldde Weeronline.  Ik vond het een prima temperatuur  Van mij had het half september wel wat warmer mogen zijn  De organisatie van het Brabants dialectenfestival is al druk bezig met de voorbereidingen voor de editie van volgend jaar. ""We hebben al een hele lijst met dialecten, maar we willen er zoveel mogelijk."" Wat vind jij eigenlijk van het Brabants dialect?",other
"Dinsdag, 26 december 2017 om 08:50  Manchester City maakt werk van de komst van Virgil van Dijk. Volgens The Telegraph nadert de koploper van Engeland een akkoord met Southampton over een bedrag van circa 68 miljoen euro. Het aantrekken van Van Dijk is verworden tot topprioriteit in het Etihad Stadium voor de winterse transferperiode, terwijl Southampton bereid is mee te werken aan een transfer.  Behalve Manchester City worden ook Chelsea, Liverpool en Barcelona met Van Dijk in verband gebracht. The Citizens krijgen er desondanks steeds meer vertrouwen in dat de zestienvoudig Oranje-international naar Manchester komt. Vanwege de aanhoudende blessureproblematiek van Vincent Kompany en de recente hamstringblessure van John Stones wil Josep Guardiola minstens één centrumverdediger toevoegen aan de selectie.  Als Van Dijk komt, schrijft The Telegraph, dan hoeft hij niet direct te rekenen op een basisplaats. De ex-speler van onder meer FC Groningen zou gehaald worden als alternatief voor het centrale duo Stones en Nicolás Otamendi. Guardiola ziet in Van Dijk echter een belangrijke aanwinst voor de lange termijn. De kans bestaat dat Van Dijk zijn laatste wedstrijd voor Southampton al heeft gespeeld, want de afgelopen twee duels kwam hij niet in actie.  In de laatste competitiewedstrijd, thuis tegen Huddersfield Town (1-1), behoorde de mandekker niet eens tot de selectie. Zijn contract op St Mary's loopt weliswaar door tot medio 2022, maar in tegenstelling tot afgelopen zomer wil Southampton nu wel meewerken aan een overstap. In de zomer trok Liverpool wekenlang aan Van Dijk, die een transferverzoek indiende en weigerde mee te trainen. Hij bleef toch bij de club en sloot later weer aan bij de selectie. Overigens zou Van Dijk met een transfersom van 68 miljoen euro de duurste Nederlander ooit worden.  Haha, 68 miljoen betalen voor een verdediger die je op de bankt wilt zetten. Wat een verziekte wereld. Vraag mij ook meteen af of Virgil dit moet willen. De stap naar de top maken is leuk, maar als je op de bank moet plaatsnemen, ga dan een niveautje lager naar Liverpool, waar je wel wekelijks mag spelen.  Hij kan naar de aanstaande kampioen en ik zie ze ook in de CL ver komen of misschien wel winnen. Daarbij denk ik dat hij beter is dan zowel Stones als Otamendi. Dus die basisplaats is een kwestie van tijd.  Haha verziekte wereld door die 68 miljoen? De voetbalwereld stelt geen ene fuck voor als je de ECHTE ziekelingen in deze wereld ziet. De eliten die geen medicijn voor k*** uitbrengen, die mensen bewust ziek maken, en ga zo nog maar even door.  Guardiola doet het voortreffelijk maar nog nooit heeft een manager zoveel geld mogen uitgeven en een heel team naar zijn wens bijeen mogen kopen. Niemand kan City stoppen in Engeland, die zullen jaren dominant blijven.  Klopt en ik vrees het ergste voor veel traditionele clubs. Een goed voorbeeld is je club, Arsenal. Ik vrees dat Arsenal steeds meer weg gaat zakken, mits het bestuur(eigenaar) veranderd.  Guardiola is een speciale trainer en imo beste van afgelopen jaren, maar er moet wel gezegd worden dat hij met een goede materiaal het moest doen. Een Wenger wordt heel vaak bekritiseerd en vlg mij is er nu geen Arsenal fan meer over die hem niet weg wilt, maar er moet gezegd worden dat Arsenalâ€™s selectie niet van het kaliber City, United, Chelsea is. Als je het mij vraagt, zijn Spurs en Liverpool ook sterker.  On: Wat Van Dijk betreft, het is een mooie stap voor hem. Ik denk dan ook dat hij gaat slagen bij City. Ik had wel graag eerder bij LfC gezien, want Liverpool heeft eenmaal een drama verdediging. Hij zou dan niet een van de verdedigers zijn geweest, maar wss wel de beste. Over transferbedrag valt er niet veel te zeggen. Ik ben al gewend en word hier niet meer zo snel verbaasd over.  AC Milan kocht dertig jaar geleden met de Berlusconi miljoenen ook een topploeg bij elkaar, en toen werd echt precies hetzelfde gezegd. Succes is inderdaad te koop - hoewel City alsnog 3 jaar geen kanpioen meer is geweest.  Wat een onzin. Wat of wie heeft Pep gekocht? Hij had 4 backs nodig (kocht er 3) omdat al zijn backs over de 30 waren en in 1x uit contract. Dat is eerder City aan te rekenen dat ze bij het uidelen van de contracten er niet aan gedacht hadden dat wanneer iedereen uit contract is hun positie op de markt niet zo gunstig zou zijn. Iedereen wist dat City backs nodig heeft. Verder de prijzen die hij heeft moeten betalen voor de backs, was het resultaat van de fratsen van PSG. Opeens was het plafond niet 100 mr 220 miljoen.. dan werden de prijzen plots niet 35 maar 57 miljoen per back. Hij had overal dezelfde spelers voor minstens 15 a 20 miljoen goedkoper kunnen halen , als de verkoper niet wist dt het om City gaat.  Verder kocht hij een geblesseerde Gundogan, zonder hem medisch te testen, omdat hij hem dan wel voor een normale prijs kon krijgen.  Dat zeg je heel gemakkelijk, maar wat denk je als Liverpool voor De Vrij komt?  Als bijvoorbeeld een Juventus, Bayern of Dortmund aanklopt voor van De Vrij, vragen ze 35 miljoen maximaal. Als er een Engelse club komt, pats boem 10 a 20 miljoen er boven op. Is De Vrij, die zich in de PL nog niet bewezen heeft en toch wel blessure gevoelig is dan die 15 a 20 miljoen minder waard?  Niet dat het geld voor de fans relevant is, maar de prijzen voor Engelse clubs verschillen van de rest van Europa. Logisch gevolg van de ontwikkelingen, maar in de redenatie over je voorkeur niet geheel onbelangrijk !  Was het maar waar...De Vrij heeft nog een contract voor een halfjaar dus die zal helaas over een halfjaar gratis vertrekken. Ik hoop dat Lazio hem in de winterstop alsnog voor een aantal miljoenen kan verkopen zodat Feyenoord er ook nog een mooi bedrag aan over houdt  Kan me nog herinneren toen Virgil bij FC Groningen voetbalde hoe iedereen hem niet serieus nam, was toen al een hele goede verdediger, ongelofelijk hoe Ajax en PSV hebben lopen slapen, en nu voor een absurd bedrag naar City. Het is je gegund Virgil  Volgens mij namen genoeg fans en analisten hem wel serieus. Genoeg mensen vonden het onbegrijpelijk dat een Ajax die zomer voor Mike van der Hoorn ging in plaats van Virgil van Dijk. Ook nog eens gezien de prestaties van Mike op het jeugd-EK. Heel slecht gescout van Ajax en Psv, maar een hoop fans hebben wel op voorhand gezien dat ie mee zou kunnen.  Snap ik, maar de probleem was dat niet iedereen echt potentie in hem zag, in Nederland zoeken we altijd verdedigers die 'meekunnen' voetballen, doe mij maar een bikkel als Van Dijk, keuze naar Celtic was gewoon een goede keuze wat hem uiteindelijk de Premier League heeft opgeleverd  Ik ben het niet met je eens. Virgil was juist een verdediger die meevoetbalde bij FC, ik vond dat hij daarnaast een ontzettend goede trap had, kopsterk en er waren wedstrijden waar hij overal was, enorm veel goede tackels en ballen onderschepte. Mijn pa en ik zeiden toen: Dat wordt een grote. Ging hij vervolgens naar Schotland. Dat deed onze wenkbrauwen wel fronzen. Ik volg de premier league niet zo heel goed. Beetje principe kwestie (elke extra kijker daar geeft die competitie nog meer geld). Zou dusbniet weten hoe goed hij is. Kan me wel voorstellen dat hij de top gaat halen.  Daar maak je wel een fout. Van Dijk werd niet genomen vanwege zijn roekeloze indribbelen naar het middenveld. Op dat moment was Ajax bv juist op zoek naar een fysiek/kopsterke verdediger die het simpel hield. Van Dijk is pas meer een bikkel geworden in Schotland. Daarvoor moest hij het vooral van zijn voetballende kwaliteiten hebben  Dat klopt al waren er ook veel analisten lyrisch over Mike. Maar wil nog wel even terug komen op de analisten hier op vz..Er waren toch een boel Ajacieden hier die Virgil beperkt vonden en dachten dat Veltman een veel groter talent was.Daar heb ik toen nog veel discours om gevoerd. En omdat toen Ajax van Celtic won dachten ze hun punt te versterken terwijl je in die wedstrijd bij Celtic de klasse van Virgil al zag. Ik vind vooral dat natuurlijk ontzag dat imponerende zeg maar dat zie je niet zo vaak maar als er dan zo heersende verdediger voorbij komt kan ik er met me kop niet bij dat anderen dat niet zien😅. Wat een boel mensen onderschatten is dat hij opbouwend ook heel slim en goed is en ik weet zeker dat Pep dat in de gaten heeft en hem heel erg gaat waarderen.  ""De kans bestaat dat Van Dijk zijn laatste wedstrijd voor Southampton al heeft gespeeld, want de afgelopen twee duels kwam hij niet in actie."" Dit is geen want constructie. Als hij de laatste twee deuls in actie was gekomen dan had hij zijn laatste wedstrijd toch ook al achter de rug?  Ik denk dat ze bedoelen dat er een kans is dat die de resterende wedstrijden voor de transferperiode dan ook op de tribune zit aangezien die dat nu ook zit. En daarom zijn laatste wedstrijd al gespeeld heeft.  Ik zie hem daar zichzelf wel in de basis knokken. Stones en Kompany zijn geblesseerd, en Mangala is niet goed genoeg. Als Virgil direct bij het openenen van de transferperiode zou komen dan kan hij zichzelf gelijk 5 wedstrijden op rij bewijzen, en dan kan hij zijn plek bemachtigen. Vanuit het perspectief van mijn favoriete club is dit weer een stap achteruit, want iemand als Virgil van Dijk zou perfect bij ons passen en broodnodig zijn. Leg dan gewoon dat geld op tafel!  Kan zijn dat jij dat zo ziet. Ik zie een verdediger die dit seizoen gewldig speelt. Geweldige tackels op het laatste moment. Goede pass in de benen goed schot en scoort ook nog eens veel. Ik denk dat de meeste mensen die veel wedstijden van City kijken het wel met mij eens zijn.  Ja logisch dat ze een centrumverdediger halen bij City, die positie is toch opmerkelijk slecht bezet voor zo'n topploeg. Kompany is altijd maar geblesseerd en Mangala is niet goed genoeg. Dan hou je Otamendi en Stones over. Ik zou als ik City was ook nog een linksback er bij halen, ze hebben nu alleen Mendy en die is ook geblesseerd. En een cvm die wereldtop is.  Lfc en de Lfc media blijven erg stil rond V Dijk. Dit is door 1 journalist uitgelegd en het is omdat ze voorzichtig zijn met het nieuws dat ze naar buiten willen brengen. Ze zijn van mening dat Liverpool wel bezig is achter de schermen, maar door de shitstorm van afgelopen zomer willen ze nu alle negatieve berichten proberen te voorkomen.  City en Liverpool zijn beide bereid veel te betalen, Southampton zal v Dijk liever aan City verkopen, maar v Dijk heeft de laatste keus lijkt mij. Als hij er nog steeds hetzelfde over denkt zoals afgelopen zomer, dan kiest hij voor Liverpool, maar er kan veel veranderen in 4 maanden.  ik denk tot hij eerder naar city zal gaan, hij krijgt hier redelijke kans op een basis plaats, kan meer prijzen winnen en natuurlijk zal het salaris stukken beter zijn. denk niet dat Liverpool hier grof meer salaris voor gaat geven tegenover de andere ploeggenoten  Bij City krijg je vaak wel wat meer salaris, maar een v Dijk zal niet gigantisch meer vangen dan bij Liverpool hoor. City vind het geen probleem om meer te betalen, maar de concurrentie betaald ook steeds meer, terwijl City wat minder vaak die hoge uitschieters in contracten neer zet.  Die redelijke kans is nog maar te bezien, want als iedereen fit is moet Pep toch gaan kiezen en hij heeft al 2 leider figuren (kompany, Stones). Liverpool is voor sportieve redenen dan toch veiliger.  Kans op prijzen jazeker meer bij City, maar aan alle interviews merk je dat v Dijk dat wel graag wil maar zijn speeltijd en sportieve ontwikkeling toch belangrijker vind. Ook zijn clubkeuze tijdens zijn carriã¨re uitten dat.  Maar hij is 27 en die instelling kan op die leeftijd veranderen.  Ik vind dan dat de Lfc fan die zegt dat het alle kanten op kan gaan realistischer, dan de city fan die denkt dat v Dijk voor City kiest  Zou een mooie transfer voor van Dijk zijn en ook al zal hij zich eerst in de basis moeten knokken, dan nog denk ik wel dat van Dijk daar basisspeler zal worden.  Kompany is het grootste gedeelte van de tijd geblesseerd, Stones is zo nu en dan ook geblesseerd en Mangala is niet goed genoeg, die zie ik wel verkocht worden, mocht van Dijk officieel binnengehaald worden en dan heb je ook nog Otamendi, met wie van Dijk denk ik een duo zal vormen.  Ook zie ik Manchester City ook nog wel een linksback halen. Afgelopen zomer haalden ze Mendy binnen en waren ze eigenlijk al opzoek naar nog een extra linksback (namen Ghoulam en Bertrand werden genoemd), maar slaagden ze er niet in om 'n extra linksback binnen te halen en Mendy raakte langdurig geblesseerd, waardoor Delph (van oorsprong een middenvelder) daar speelt uit nood en hij heeft het zeker niet slecht gedaan, maar toch zie ik City wel een linksback halen en de naam van Aanholt werd een paar weken terug genoemd en ook voor hem zal dat een mooie transfer zijn.  Nu Mendy geblesseerd is, zal hij behoorlijk wat minuten mee kunnen pikken. Als Mendy weer fit is, zal dat wel minder zijn, maar Guardiola is over het algemeen natuurlijk wel iemand die vrij vaak en veel rouleert, waardoor vrijwel iedere speler meer dan genoeg wedstrijden meepikt, maar dan hebben ze ook echt wel een heerlijke selectie:  Mits iedereen fit is, hebben ze met dit elftal ook echt gewoon een heerlijk elftal (zie opstelling) en zoals ik al aangaf: Guardiola rouleert best veel, waardoor ook spelers als Danilo, Stones, Kompany, van Aanholt, Gundogan, Bernardo en Gabriel Jesus genoeg minuten meepikken.  Als ik zo kijk denk ik dat Fernandinho niet geblesseerd moet raken, want dat zie ik toch wel als een Achilles hiel van Pep. Niemand kan hem opvangen in verdedigend opzicht.  Gewoon even een iets wat ik ineens zie als ik de selectie zo bekijk. Zonder hem is er nul zekerheid voor de verdediging en stiekem is dat ook wel grappig. Een speler die nooit word genoemd zo belangrijk voor een team.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"Zondag, 13 augustus 2017 om 23:51  Real Madrid heeft uitstekende zaken gedaan in de eerste ontmoeting met Barcelona in de strijd om de Supercopa. De Koninklijke boekte zondagavond een 1-3 overwinning in het Camp Nou en de return staat voor komende woensdag op het programma. Invaller Cristiano Ronaldo maakte in de slotfase de 1-2 en werd daarna met zijn tweede gele kaart van het veld gestuurd, nadat hij een vermeende schwalbe had gemaakt.  De Clásico kende een tumultueuze tweede helft en het contrast met de eerste helft was daarmee groot, want daarin gebeurde er weinig noemenswaardigs. De eerste mogelijkheid diende zich na tien minuten aan toen een volley van Luis Suárez eenvoudig opgeraapt kon worden door Keylor Navas. In het vervolg kreeg onder anderen Gareth Bale nog een kans, maar ook hij had het vizier niet op scherp staan. De wedstrijd kwam pas na de pauze tot ontbranding, na het eigen doelpunt van Gerard Piqué.  VIDEO | Voor deze schwalbe werd Cristiano Ronaldo met zijn tweede geel bestraft. En vervolgens duwt hij de scheidsrechter...  De verdediger gleed een voorzet van Marcelo achter zijn eigen doelman Marc-André ter Stegen. Real maakte daarmee voor de 67e keer op rij een doelpunt in een officiële wedstrijd; die reeks houdt al sinds april 2016 aan. Real probeerde daarna door te drukken en kwam bijna op 0-2, ware het niet dat Jordi Alba een inzet van Dani Carvajal bij de doellijn weghaalde. Trainer Ernesto Valverde greep in en bracht Denis Suárez binnen de lijnen voor de tegenvallend spelende Gerard Deulofeu.  Valverde zag Sergio Busquets een goede kans missen en zag hoe Suárez even later, na 75 minuten, een strafschop verdiende na contact met Navas. Lionel Messi ontfermde zich over de bal en maakte geen fout: 1-1. Real stapte echter toch nog als winnaar van het veld: Ronaldo scoorde na 80 minuten na een counter de 1-2 en Marco Asensio bepaalde het slotakkoord op 1-3. Daarvoor had Ronaldo nog rood gekregen: hij kreeg geel omdat hij zijn shirt uittrok bij zijn doelpuntenviering en moest even later inrukken nadat hij een schwalbe zou hebben gemaakt.  Onze twitterheld Pique is echt Nep. Waarom de gespannen Vidal op rb speelt ipv Semedo is ook apart. Suarez is al een half jaar uit vorm. Deze coach gaat niets veranderen, alles op Messi. Suarez en Deulofeu zweten al voor ze de 16 komen. En tot slot, schorsing voor Ronaldo voor de duw? Gefeliciteerd Madrid fans terechte overwinning..  De aanval.... Klein zetje van komop man. Niet slim om te doen, maar ga nou geen rare dingen roepen. Belachelijke rode kaart, prachtige goals Madrid. Suarez verdient overigens wel een schorsing voor die vieze schwalbe, in Engeland is dat gelukkig voorbij.  Ronaldo is geobsedeerd bezig met zijn sport en dan komt er zo'n flapdrol van een scheids hem een return ontnemen. Die scheidsrechter komt er met een duwtje nog goed vanaf, op de amateurvelden had hij het waarschijnlijk op een lopen moeten zetten. Maar vermoedelijk gaat hij alsnog een langere schorsing krijgen voor dit onrecht.  Dat zal wel meevallen, de bond zal echt wel goed kijken wat er gebeurt is vanavond. Suarez kreeg voor minimaal tot geen contact gewoon een penalty en de keeper van Real zelfs geel. Aan de andere kant is er duidelijk contact wanneer Ronaldo op snelheid ligt en dan geeft de schiedsrechter een vrije trap aan Barcelona voor een vermeende penalty en Ronaldo een tweede gele kaart voor een schwalbe.  Dat is op zijn minst zeer dubieus te noemen. De bond zou deze scheidsrechter goed moeten onderzoeken om de onderste steen boven te krijgen waarom hij dit deed.  Wat een trieste reactie, je hoort ten alle tijden van de scheidsrechter af te blijven. Als hij geen camerageile obsessie had dan had hij geen geel gekregen voor het shirtje uittrekken. Lekker professioneel.  Die 2e geel was onterecht, maar je moet altijd van de scheids afblijven. Hier dupeert hij zichzelf alleen maar mee, anders was zijn schorsing denk ik gewoon teruggedraaid. En als hij niet zo dom was geweest zijn shirt uit te trekken, was het nooit zo'n drama geworden. Scheids heeft 2 slechte momentjes gehad, voor de rest was hij gewoon top hoor.  Van mij had de scheids die tweede kaart in eerste instantie ook op zak mogen houden. Maar C. Ronaldo vraagt om een penalty. Dus hij geeft aan ten val te worden gebracht. Op dat moment veinst hij een overtreding en dus een kaart, mogelijk zelfs rood, voor Umtiti. In mijn optiek juist gehandeld door de scheids.  Hij werd ten val gebracht, het contact was er wel degelijk, Dan mag je als scheidsrechter besluiten dat je het contact te weinig vind voor een penalty maar het was zeker geen schwalbe. Er werd geen overtreding geveinsd want het contact was er wel degelijk.  Vergelijk je het met de situatie daarvoor met Suarez, dan was ook in die situatie het contact echt minimaal, als het er al was. Dat is wat het dubieus maakt, of twee keer niets, of beide een schwalbe en een gele kaart of allebei een penalty. Dan fluit de scheidsrechter eerlijk, nu werd er duidelijk met twee maten gemeten.  Dat hij ten val werd gebracht in jouw constatering. Evenals dat het geen schwalbe zou zijn. Ten tweede ga je de fout in door compleet verschillende situaties met elkaar te vergelijken. Met twee maten gaat hier dan ook niet op.  Nee de situaties zijn iet verschillend, in beide gevallen is er al dan niet sprake van minimaal contact. Kijk de beelden maar terug. Dan is de reactie van de schioedsrechter niet te verklaren, ze zijn compleet tegengesteld. De een een penaly voor plus een gele kaart voor de keeper. Dat is echt heel strikt gefloten. De ander een vrije trap tegen plus een gele kaart wat zelfs de tweede gele kaart was en daarme rood.  Het is echt duidelijk meten met twee maten, in het ene geval zeer strikt en bij minmaal contact direct een penalty, het andere geval zeer losjes en zelfs bestraffend naar de aanvaller toe omdat hij te makkelijk naar de grond gegaan zou zijn.  Gefeliciteerd real wat een speler is asensio zeg pfff.Maar serieus wen fout van de scheids het is gelijk oh de scheids is betaald.Man u vs real buitenspel doelpunt of Bayern in de CL.Wag ik wil zeggen is dat het kan gebeuren  Nee helemaal gelijk. Doet die scheids ook niet opzettelijk. We hebben de scheids ook vaak genoeg mee, vandaag maakt ie helaas wat fouten in ons nadeel maar dat kan gebeuren. Uiteindelijk komt Madrid er nog erg mooi van af  Ik word echt doodziek van scheidsrechters die weer moeten laten zien dat ze schwalbes bestraffen.. Je kan als speler toch ook uit balans worden gebracht zonder dat het dan een overtreding zou zijn?! Dat Ronaldo valt bij die 'schwalbe' is best logisch, echter betekent dat niet dat het een overtreding is, maar scheids moet zich bewijzen. Dit was gewoon doorspelen voor de rest geen gedonder  Schoonspringer Suarez doet weer waar die goed in is. Barca was de hele wedstrijd de betere ploeg, maar Real Madrid was dodelijk efficient en heeft dus terecht gewonnen. Tweede gele kaart voor Ronaldo was zwaar overdreven, maar desalniettemin vind ik het ergens wel terecht dat een speler een keer wordt afgestraft voor dat shirtje uittrekken. Ik erger me altijd mateloos aan dat soort ongein. Verder denk ik dat Real dit niet meer weg gaat geven in de return, ook al spelen ze dan zonder hun sterspeler, die vandaag overigens een schitterend doelpunt scoorde...  Ik was dat shirtje uittrekken in 1e instantie vergeten, waardoor ik dacht dat hij direct rood kreeg voor een schwalbe. Was voor een paar seconden eigenlijk positief verbaasd, tot ik dus de beelden terug zag en me ook bedacht dat hij al geel had. Toch mogen ze inderdaad zulke ongein wat vaker en harder bestraffen.  Hele wedstrijd??? Tot de 50e minuut was niemand beter en niemand creëerde toen wat. Heb een grote kans kunnen onthouden van barca; Messi en busquets, Thats it. Verder was real clinish en scoorde uit de weinige kansen ma opgeteld vond ik dit een gelijkgaande pot met een efficiëntere Madrid  Real had toen nog Assensio en Ronaldo op de bank. Dus als de wedstrijd in evenwicht was, kon Real met die twee wissels een nieuwe impulsen brengen en daarmee de wedstrijd naar zich toe trekken. precies wat er gebeurde.  Bij Barcelona is de selectie kwalitatief smal geworden, de beste spelers staan al op het veld dus kan de coach nauwelijks wisselen zonder aan kwaliteit in te boeten of hij moet gelijkwaardige spelers wisselen zoals de rechtsback. Extra kwaliteit kan niet meer gebracht worden omdat die niet op de bank aanwezig is.  Nee hoor, niet is meer mogelijk. Volgende week is ook Modric er weer bij. Barcelona is op dit moment gewoon minder dan Real Madrid. Ze zullen de Neymar miljoenen echt moeten aanwenden om een kwaliteits aankoop te doen, anders wordt het een zwaar seizoen voor Barcelona.  Wat waren beide ploegen slecht. Barcelona is gewoon kansloos nu, als ze zo thuis spelen, wat moet ik in Bernabeu verwachten. Real speelde ook zwak hoor, maar ze hoefden niet veel te doen tegen dit zwakke Barcelona. Klasse van Ronaldo en Asensio was eigenlijk genoeg.  Deleufeu: ik dacht dat hij het van zijn acties en snelheid moest hebben, niks daarvan gezien. Een speler, die bang was om een run te maken en clearly 2niveau's onder top liegt. Jordi alba en Iniesta speelden wel goed. Jammer, dat Semedo geen basis speelde. Neymar was duidelijk misbaar op het veld. Ik had liever Denis vanaf het begin gezien, zeer goed ingevallen en overduidelijk veel beter dan Deleufeu.  Er liep wel een master op het veld: Isco. Wat had hij bij Barca-spel gepast. Man of the match zonder twijfel.  Barcelona heeft echt een heel zwak team zeg. Ik denk dat Barca niet eens tegen Atletico Madrid gewassen is. Het ziet er echt somber uit. Dan maar een tussenjaar en hopen dat we volgend jaar een beter bestuur hebben.  B.t.w. Ik vond het wel een terechte rood. En goed gedaan Suarez, gewoon die contact zoeken, soms moet je alle middelen gebruiken Het doet me echter pijn dat Barca van zo'n momenten moet hebben.  Blij met de overwinning in de clasico! Barca was in de eerste helft iets beter, na de 0-1 werd barca sterker en voelde ik al dat de 1-1 zou komen, want ze gingen vol druk zetten en dacht ik zelfs dat ze de overwinning binnen zouden halen. Maar pff wat een goal van ronaldo, een prachtige kanonskogel en die van asensio mocht er ook zijn. Verder ben ik erg woest over dat ronaldo geel kreeg voor de schwalbe en daarna nog rood want het was in ieder geval geen penalty maar een schwalbe was het niet. Maargoed een mooie 1-3 overwinning in camp nou en thuis in madrid moeten we de klus afmaken! Hala madrid!!!  Jammer dit, ik zag Barca bij vlagen echt goed voetballen. De kansen werden helaas niet benut. Maar wat een pegels van Cristiano en Asensio. Het is nog niet gespeeld, in Bernabeu naar eerherstel zoeken.  Ben blij dat barca verloren heeft laat nu de ankopen maar komen en laat E spelen (Semedo) vidal slecht iniesta kan het niet meer belopen raki dramatisch slecht suarez al maanden uit vorm delefeu en D.suarez kunnen het niveau gewoon niet aan is leuk als ze tegen 1 of andere laagvlieger spelen ben er helemaal klaar mee bestuur moet echt opstappen of dit pro leem.oppakken  Gefeliciteerd real wat een speler is asensio zeg pfff.Maar serieus wen fout van de scheids het is gelijk oh de scheids is betaald.Man u vs real buitenspel doelpunt of Bayern in de CL.Wag ik wil zeggen is dat het kan gebeuren.  2e geel voor Ronaldo was zwaar onterecht. Maar die duw die hij daarna de scheids gaf is natuurlijk oerdom. Die gaat nu (terecht) hard gestraft worden. Als hij zijn shirt niet uit had gedaan na zijn goal, was het sowieso geen probleem geweest. Allemaal erg dom van hem.  De goal van Ronaldo was erg mooi, maar die van Asensio nog meer! Wat een speler en wat een goal!  Is het enige waar ik de afgelopen uren alleen maar (pijnlijk) over kan nazinderen.. (vind ik deze nederlaag niet eens zo erg) Maarja dat komt er natuurlijk ook nog eens bij. Ik denk dat we ons stilaan moeten opmaken voor nostalgie en dan doel ik vnl. op eind jaren '90 of Bartomeu zou gewoon de eer aan zichzelf houden en opstappen want hoe kan je een club met zoveel filosofie, mooi voetbal en etc. zo ten gronde richten met fraude, nederlagen, slecht jeugdbeleid, slecht transferbeleid, slecht sponsorbeleid, ... en ga zo maar door, het houd gewoon niet meer op.  Madridistas, proficiat met de cup! Jullie tijdperk kan zo stilaan beginnen.  Terechte overwinning voor Real. Onterechte penalty gegeven voor een schandalige schwalbe van Suarez. Daarna onterecht rood voor Ronaldo. Verder wel een aardige wedstrijd gezien. Heerlijke goals van Ronaldo en Asensio.  Real heeft Barca gewoon met twee counters, allebei door fouten afgedwongen en een eigen doelpunten de das omgedraaid. We missen gewoon kwaliteit voorin. Met Deulofeu red je het niet. Dembele is gelukkig al onderweg, Semedo mag wel gaan spelen in plaats van Aleix Vidal. En nu nog een breker op het middenveld, type Nzoni en dan moet het wel lukken. Liefst nog Eriksen, maar die kans acht ik zeer klein.. Gefeliciteerd madrid fans, de wissels winnen het voor jullie, heerlijke selectie, ben er zeer jaloers op...  Effectief Real gezien tegen een slordig Barcelona. Isco, Asensio, mijn god wat zijn dat toch twee goddelijke spelers. Zo ontzettend veel klasse en potentie. Belachelijke tweede geel voor Ronaldo overigens, hij valt omdat hij uit balans is en niet omdat hij duikt. Maar goed, het niveau van de arbitrage in Spanje is bekend. Dit tweeluik is gespeeld, Real gaat dit thuis niet meer weggeven.  Ja en dan heeft Real ook nog James uitgeleend aan Bayern. Tesamen met Isco zijn dat de sterren voor de toekomst. Real heeft echt een goed beleid, ze kopen altijd jonge talentvolle spelers. Daarmee is de continuiteit gewaarborgt. Zeker als het zo ook nog zou lukken om Mbapp te kopen.  Sorry ma delofeu ofzo heb ik nog nooit zo zonder zelfvertrouwen zien spelen! Het is normaal een egoïstische speler ( positief bedoeld ) die acties maakt en kansen creëert, ma dit wauw. Verder heeft Madrid gewoon een betere selectie en bank dan Barcelona en dan krijg je dit. Oh en ik twijfelde aan Zidane, maar wauwie wauwie  De stap van Everton naar Barcelona is ook vrij groot, het is te vroeg om Delefue daar nu al op af te rekenen, die jongen heeft tijd nodig om te groeien. Daarnasat is hij meer een middenvelder dan eenbuitenspeler.  Barcelona moet gewoon een echte linksbuiten kopen, ze hebben genoeg geld om een (potentiele) topper aan te trekken.  Hij deed het goed tot hij ineens begon gek te doen rond de 70e minuut, k dacht ik geef je alle complimenten en ineens wordt ie gek en strafschop en dan rood Ronaldo, al moest Ronaldo slimmer zijn en niet zijn shirt uittrekken  Wat een goal van misschien wel een van de grootste talenten die er rondloopt, Asensio. NOG mooier dan die van Ronaldo. Dit Barca, en ik been een Barca fan, gaat 0 prijzen pakken met deze selectie en met dit RM tegenover ze. Verdediging is niet goed genoeg. Bank is niet goed genoeg en missen een speler van wereldformaat voorin. Suarez speelt zo zwak. Messi kan t ook niet alleen. Iniesta wordt ook ouder. Halen ze verdomme Paulinho als toevoeging. Voegt niks toe. Hebben echt Dembele EN Coutinho/verratti nodig.  Dit Real is het beste team ter wereld en heeft zo veel ervaring en talent in het elftal. Gaan denk ik Barcelona van 2009 evenaren door alle 6 de prijzen te pakken dit seizoen.  Over de wedstrijd, RM is dodelijk effectief en was de betere ploeg, verdiende overwinning. Kovacic verving Modric uitstekend en Isco, wat een speler is dat. By far de uitblinker vandaag. Suarez een van de zwakste wedstrijden die hij gespeeld heeft voor Barcelona. Smerige schwalbe, wat wel lastig te zien was voor de scheids, was geen pingel. Umtiti de uitblinker aan Barca zijde wat mij betreft.  Ronaldo verdiende de 2e gele kaart niet, was geen pingel maar ook geen schwalbe.  Al met al terechte overwinning en dit Barcelona gaat niks klaar spelen dit en de komende jaren, zeker aangezien Messi, Suarez, Pique, Busquets en Iniesta allemaal 29+ zijn, de Masia niet meer gebruikt wordt en het bestuur waardeloos is.  Umtiti was inderdaad erg sterk. Hoe hij daar in de eerste helft op een hoge, diepe bal van Marcelo met gezicht naar eigen doel het duel met Benz aangaat en in 1 tijd zo wegdraait magisch verdedigd. Daarna ook even rustig een dribbeltje doen en de fout uitlokken, wauw  Had het tegen man u gezegd barca en man u kampioen van de voorbereiding en nu?? Pot was lastig, alles verliep rustig aan beide kanten. Dan komt die scheids ineens gek doen met strafschop voor barca. Gelukkig staat het top bij ons. Ronaldo tja geweldig dan domme gele kaart en dan naait de scheids hem. Daarna tja Haha man die in elke finale scoort Jezus Mina, ik hou van je!!! Real heeft toekomst en kan er niet op wachten. Het is nog niet voorbij, tot in Madrid, slaap lekker! Oh ja en wij zouden Pepe missen toch?? Mensen hun kritiek is nu tegenwoordig zo vroeg dat men zeikt in de voorbereiding Haha hou op hoor  Prachtige wedstrijd, met name de tweede helft! Scheids eerste uur prima, daarna aardig wat steekjes laten vallen. Busquets had tweede gele kaart moeten krijgen voor overtreding op Carvajal, rode kaart Ronaldo op z'n zachtste gezegd zeer discutabel. Penal voor Barca had nooit gegeven mogen worden, Suarez kon die bal nooit meer halen. Verder prima vermakelijke wedstrijd, op naar woensdag!  En die beide momenten hadden beslissend kunnen zijn voor de wedstrijd. Dan kan je met de beste wil van de wereld deze man toch niet prima noemen?  Uiteindelijk is een van de allerbelangrijkste dingen van een scheidsrechter consequent zijn. Gezien bij beide (vermeende) penalty gevallen minmaal contact was, is het zeer opmerkelijk om de een uit te leggen als een strafschop en geel voor de keeper en aan de andere kant te fluiten voor een strafschop en de speler met zijn tweede gele kaart van het veld te sturen.  De Spaanse bond zou dit echt goed moeten uitzoeken waarom deze man tot deze beslissingen gekomen is.  Schitterende 2e helft gezien. Ben blij dat ik na de 1e helft niet ben gaan slapen. Ik ben neutraal maar denk dat deze wedstrijd voor Real fans echt genieten is: 1-3 winnen, Pique die meehelpt door in eigen doel te scoren en de tegendoelpunt die ze krijgen is geen penalty. Wat Barca betreft: kan wel eens een heel moeilijk seizoen gaan worden ben ik bang  Eerste helft was echt verschrikkelijk bijna geen enkel schot op doel. Tweede helft daarentegen was echt genieten en twee prachtgoals van Ronaldo en Asensio beslissen de wedstrijd! Terechte overwinning voor Madrid! Ow ja en barca moet echt heel snel dembele of Coutinho halen anders gaan ze al punten verspelen in la Liga, want Deolofeu en denis suarez op linksbuiten kunnen echt niet.  Laat ik de discussie maar gelijk sluiten; nee, Real en Barça fans mogen nooit over de scheids klagen. Vandaag ook niet. Daarbij, laten we ook even rustig aan doen, ja Real scoort veel (lucky eerste goaltje) maar Barça was grotendeels de betere ploeg op het veld. Het scheelde aan de afwerking. Schitterende goal van Ronaldo maar wel een koud kunstje voor hem in die situatie. Asencio knlat hem er pas lekker in.  Hahahahahaha, ik ga echt altijd stuk om jouw reacties. Wie ben jij om discussies te openen of te sluiten? Je weet dat de scheids overduidelijk barca probeerde te helpen, en om dat te relativeren, ga jij doen alsof we allemaal wel wat mee en tegen hebben. NIKS ervan! Walgelijke beslissingen! Suarez past mooi in de acteerschool die FC Barcelona heet.  Scheids was goed tot de 75ste minuut. Probeerde niemand te helpen maar je weet dat het op ten duur fout gaat hier in een kolkende camp nou, waar heel de wereld kijkt, hoog niveau wordt gespeelt en zoveel emoties komen kijken.  Hier wordt je toch gewoon ziek van als Valverde zijnde?! Je komt op achterstand en kijkt dan naar de bank, niemand die een wedstrijd voor je kan kantelen op de bank. Hoewel Denis Suarez in zijn invalbeurt meer liet zijn dan Deulofeu is iedereen er toch over uit dat er aanvallende versterkingen bij moeten. Ik heb alle hoop in de Motie van wantrouwen in het bestuur. Bartomeu eruit, Fernandez eruit! Tijd voor Laporta om de glorie tijden weer te laten herleven! Forca Barca  Wat een woede ondanks de overwinning. Ik heb in tijden niet zo'n partijdige scheidsrechter gezien. Echt een schandalige vertoning. Wat betreft de wedstrijd. Ik denk dat Real weer La Liga zal domineren. Ze spelen veel beter dan de nummer 2 van vorig seizoen. Barcelona mist Neymar en die zullen ze niet zo snel kunnen vervangen. Ook niet met Dembele.  Weer La Liga? Zijn op 2 of 3 punten kampioen geworden afgelopen jaar, al ben ik t met je eens dat ik denk dat ze het dit jaar wel gaan domineren.  Over de scheids. In tijden niet zo'n partijdige scheids gezien? Beetje heel erg overdreven vind je niet?! Ja was geen pingel, was Heel moeilijk te zien in eerste instantie, omdat het been van Navas wel degelijk Suarez Leek te raken. Pas in de herhaling zal je dat dat niet het geval was.  Ja Ronaldo maakte geen schwalbe, al was het ook geen pingel. 1 grote fout die ja, dat andere kan gebeuren. Heb zo veel slechtere en partijdigere scheidsrechters gezien in Clasico's. Aan Barca en RM zijde.  @blink182: Wat een onzin over de scheids. 2 momenten had ik anders gedaan, namelijk de pingel van Suarez (had niets gedaan aan die situatie, want er was wel iets van contact, maar Suarez viel al) en de 2e geel van Ronaldo (werd uit balans gebracht). Voor de rest deed de scheids het helemaal top. Real heeft terecht gewonnen, waren dodelijk effectief met wereldgoals van Ronaldo en Asensio.  Ronaldo's 2e geel was wel heel zwaar bestraft maar geen penalty waard en zijn reactie erna was ook niet wenselijk.  Verder vind ik Asensio en Isco heerlijke spelers om naar te kijken. Hoop dat Asensio vaker speelt ipv Bale zou een verademing zijn.  Voor Barcelona hoop ik dat het bestuur nu eruit wordt geflikkerd, liefst nemen ze Arda Turan, Douglas, Vermaelen en Rakitic mee. Hoop dat Dembele komt en een goede controlerende middenvelder, hoop altijd nog stiekem op Thiago. Als je bereid bent om 100 miljoen te bieden op Coutinho waag eens een gok bij Bayern zou ik zeggen. Als Thiago niet haalbaar is zou ik Seri willen zien.  Edit:  Zonder dollen, is het wel tijd voor Messi om weg te gaan. Messi's laatste jaren moeten niet worden herinnerd aan een incompetent bestuur, elke val die Barcelona nu meemaakt wordt op Messi geschoven. Ongelooflijk hoe Barcelona al 7 jaar geen sportieve plannen meer heeft, dit bestuur zal Barcelona de grond in werken om het te zien eindigen als Liverpool.  Overigens zullen de aankopen Coutinho en Dembele helemaal niks oplossen, het zal alleen verbloemen wat er achter de schermen gebeurd. Toen Barcelona de treble won was het al een zwarte dag dat Bartomeu werd aangesteld als president. Een 3-1 vernedering in Camp Nou is al erg, maar het zal alleen veel erger worden. Noem me maar pessimistisch.  Lieve reactie😜 Ik meen het! Jij probeert altijd wel objectief te zijn, ik hoop vooral dat je meent wat je zegt... Verder over Barcelona? In mijn ogen missen ze een echte balafpakker, Busquets kan het niet belopen en word aan alle kanten voorbij gelopen door al die kleine dribbelaars... Messi blijft apart, hoe hij zo snel van richting kan veranderen, niet normaal explosief... Maar toch redelijk eendimensionaal, de echte Ronaldo kon twee kanten passeren, voor mij blijft dat het meest unieke speler die ik gezien heb... Desalniettemin is Messi zo constant, weet bij elke doodschop goed te staan, waardoor hij geen blessure (ernstige) oploopt(gelukkig), wat Ronaldo wel de pech had... Casemiro en Messi is nooit een goede match, daar is Casemiro te lomp voor, een kovacic en Modric zouden Messi beter bijhouden, omdat zij ook explosief zijn...  Schwalbe koning Suarez verdiend een pingel en Ronaldo valt echt... en krijg 2de gele kaart... waren beroerde scheids... ben blij dat real zulke goeie spelers heb. Zoals asensio... wat een goal... real is the best.... barca blijf hun speelstyle hanteren zonder dejuiste spelers te hebben. Zo gaan ze komende periode niks meer winnen.  Wat een matige pot, qua verdediging zit het prima (opkomende backs), maar er moet echt nog een middenvelder bij komen die het verschil maakt, zoals Asensio (geweldig). En natuurlijk een nieuwe linksbuiten want delefuo is dramatisch. Ik zelf hoop op eriksen als eerste prioriteit maarja, die zal wel onhaalbaar zijn. Verder een leuke classico met weer wereld goal van die 7. Gefeliciteerd real fans  1. Schwalbe van suares... 2. met gevolg onterechte penalty... 3. Rood voor CR7... Het viel niet op hoor... En dan tege 10 man nog niet kunnen winnen... UEFALONA was weer sterk vandaag... Zelfs met hulp zat het er niet in... Hier laag kan je gaan...  Haha wat is dit? Eerst duikt Suarez overduidelijk naar de grond, gewoon een penalty als cadeau.. Daarna valt Ronaldo met zeer licht contact (is inderdaad geen strafschop) en die krijgt geel voor een duik? Duidelijk dat die scheidsrechter niet op het niveau is waar hij hoort te staan. Waar is die videoref in Spanje?  Over de wedstrijd: Wat ik ervan heb gezien, misschien wel het matigste Barca in jaren. Zowel qua selectie als voetbal. Real Madrid overduidelijk gewoon beter, had eerder 0-3 moeten zijn in de plaats van 1-3.  Barcelona is heel slecht op dit moment. Ik had het eigenlijk nooit verwacht dat het zo zou zijn. Ik wist ook wel dat de Pep Guardiola era niet voor eeuwig zou zijn, maar ze beginnen toch wel verder af te zakken. Ze moeten uitkijken dat zij niet de nieuwe AC Milan worden.  Scheidsrechter helemaal de weg kwijt.. zwaar in het nadeel van Real. Jammer dat Ronaldo de scheids nog tikt op zijn rug anders was de kans groter dan zijn kaart kwijtgescholden kon worden.  Isco MoM , Assensio is een Parel, Ronaldo is de opper koning der mondjes snoeren , verdediging stond sterk vandaag. Middenveld was een beetje de grijze muis, kova en kroos speelden niet slecht maar ook niet geweldig, maar ons aanval (bale en Benzema) wauw....extreem slecht gepresteerd, ik zou zeggen Bale verkopen nu er nog een gekke Mufc 98mil wilt betalen. Bale is echt waardeloos ik irriteer me al zo lang aan zijn speelstijl. Doet werkelijk bijna niks goed in een match.  Dit overwinning is zeer goed nieuws voor alle teams waar Barcelona bij wilt shoppen. Barca is nu nog wanhopiger om die links voor positie te vervangen. Ik denk dat Dortmund de volle jackpot gaat ontvangen.  Ongelooflijk dit. Die strafschop van Suarez was er absoluut geen, hij tikt de bal al over de achterlijn voor ie naar de grond gaat. En dan duikt ie al voor Navas 'm zelfs maar raakt in de hoop dat er contact komt, daar geef je nooit of te nimmer een pen voor als scheids, als de VAR er al was had hij 'm ook niet gegeven. Aan de overkant wordt er dan een overtreding gemaakt op Ronaldo en daar krijgt hij geel voor schwalbe?  Niet dat het een penalty was, Ronaldo wordt weliswaar geduwd door Umtiti maar dat was overduidelijk 2 meter buiten de 16. Maar een schwalbe was het zeker niet, ook als je daar als ref besluit dat het geen overtreding was, simpelweg omdat de duw van Umtiti redelijk licht was. Ronaldo wordt wel degelijk tot val gebracht.  Uiteraard enorm dom dat ie al op geel stond op dat moment, en dus deels zijn eigen schuld. Maar dat had nooit mogen gebeuren.  Natuurlijk gelukkig dat Madrid alsnog 1-3 wint door goede afronding voorin, anders had je de poppen helemaal aan het dansen. Naja, laten we het er op houden dat iedereen een slechte dag kan hebben, ook de scheids en dat je soms geluk en soms pech hebt. Vandaag had Madrid een beetje van beide.  Benz en Bale weer geen knikker geraakt... Laat Asensio volgende week woensdag maar starten. Jammer dat Ronaldo geschorst is, dat betekend dat een van die 2 slappe ventjes alsnog mag spelen  Benzema is idd slap. Bale vond ik niet eens zoooo slecht maar hij kwam gewoon niet vooruit, Real heeft voorin 1 speler nodig die voor alles gaat, een Lewa of Aubameyang ofzo, met een Ronaldo en Asensio erbij is het helemaal goud.  Heerlijke pot van Real Madrid, Ronaldo laat zien waarom hij de beste speler van de wereld is. Jammer dat die scheids zo partijdig moest zijn, die tweede gele kaart was echt onterecht. Maargoed, hala madridd  Terechte overwinning van Real Madrid. Ze hebben de wedstrijd mooi uitgespeeld. Ik vond het einde wel jammer daarin heeft de scheidsrechter toch wat fouten gemaakt. Suarez had geen penalty verdiend maar geel. En Ronaldo had geen rood verdiend want hij werd uit balans gehaald. Ronaldo in de korte tijd dat hij erin was liet zien dat hij de beste atleet ter wereld is. Volgens mij is de beste man niet van plan om af te takelen. Marco Asensio maakte een schitterende goal. Dit is een potentiã«le ballon do'r winnaar.  Barcelona fans mogen zich best zorgen maken over hun team. Barcelona heeft de afgelopen jaren teveel kwaliteiten ingeleverd en niet goed versterkt. Deulofeu, Denis Suarez,aleix Vidal etc zijn niet goed genoeg. En dan hebben ze vandaag Paulinho voor 40 miljoen gehaald. Volgens mij kan een gemiddelde voetbalzone lid Barcelona nog beter runnen dan het huidige bestuur.  Veel mensen hebben het over dat voetbal verpest is, maar ik heb deze weekend onwijs veel genoten van verschillende wedstrijden. Dit beloofd een mooi voetbal seizoen te worden.  Geweldige selectie heeft real verdiende overwinning. Ja die scheids is niet goed bij zn hoofd. Flop van suarez ik zei nog het was slim en het hoort erbij maar toen zag ik wat er aan de andere kant gebeurde met ronaldo. Toen had ik liever dat dat niet gebeurt was maar hier kan van geleerd worden dat je niet altijd je shirt moet uitrekken. Tgenwoordig kan je al een kaart krijgen voor adem halen. Als vidal nou een normale voorzet kon geven had barca een paar keer een kans gehad om te scoren. Ronaldo geweldenaar net als asensio die wel weet hoe je moet schieten in tegenstelling tot denis die nog minder kracht heeft dan mijn nichtje van 3.  Ik hoop dat Real Madrid beroep gaat tekenen tegen die onterechte rode kaart. Ronaldo is op volle snelheid en wordt licht uit balans gehaald. Zeker geen penalty en absoluut geen shwalbe. Verder heb genoten van het spel van Real Madrid. Prachtig hoe er een gebalanceerde elftal staat.  Ronaldo toont waarom hij de beste voetballer allertijden is uiteraard. Asensio met een Asensiotje, elk debut een goal. Bale is echt een matige speler, verkopen die nietsnut. Asensio mag van mij de basis in hoor. Die is er helemaal klaar voor. Isco ook geweldig natuurlijk. In het eerste helft had Real geen aanvallers op het veld staan. (benz en bale zijn geen aanvallers). Tweede helft hadden we Ronaldo en Asensio in de aanval, dat zie je ook direct aan de scorebord. Waarom ziet Zidane en Perez dit niet in. Benzema en Bale zijn gewoon matige spelers. Shit joh  Dat ziet Zidane ook wel in echter Real gaat een lang seizoen te gemoed. Als je Bale nu op de bank zet, terwijl de transfermarkt nog open is en er al belangstelling uit Engeland is, dan krijg je onrust rond hem en wil hij hoogst waarschijnlijk weg. maar Assensio gaat echt genoeg speelminuten maken dit jaar, net zoals Isco al komt Modric er wel weer bij natuurlijk.  Ronaldo wordt langzaam erug gebvracht omdat hij achterloopt in de voorbereiding. Real neemt daarom geen risico met hem, straks in maart / april moet hij weer helemaal top zijn, dus is het niet traar om nu geen risico's met hem te willen nemen. De selectie is breed genoeg.  Benzema willen ze overigens al gaan vervangen door Mbappe echter het is niet makkelijk om Monaco te overtuigen om Mbappe te laten gaan. Dus houdt Madrid vooralsnog vast aan Benzema, een betere spits trek je niet zo makkelijk aan heden ten dage.  Wat begon als een nuchtere Clasico, is in de tweede helft helemaal omgeslagen naar hoe we ons een echte Clasico kunnen voorstellen. Wat heb ik genoten van de strijdlust waarmee onze jongens speelde, maar wat frustreerde ik mij tegelijkerijd aan de wanvertoning van Bale en Benzema. Dit soort voorstellingen zijn onacceptabel. En dan zit daar zo'n diamant op de bank, genaamd Marco Asensio, die moet toekijken hoe Bale kans na kans verprutst, passes geeft waarin totaal geen motivatie zit, en het nog vertikt om de bal terug te veroveren. Til je shirtje maar op bij iedere goal die je maakt jongen, de hele wereld mag weten hoe jij heet geweldenaar. Al met al een heerlijk resultaat voor de return natuurlijk! Hala Madrid!  Allereerst vond ik de scheids goed fluiten tot de 2e geel van Ronaldo. Het was een moedige beslissing maar als je weet dat hij al een gele kaart heeft zal je hem eigenlijk niet moeten geven. Daarnaast is het denk ik gevaarlijker met Asensio in de rol van Ronaldo dan dat Ronaldo er wel bij is. Als ik Perez was lekker Bale verkopen en Ronaldo en Asensio en MBappe kopen(van Ronaldo een grapje) Bij Barca heb ik op het moment het idee dat Pique ineens kan uitglijden en het 4-0 staat ineens en dat gevoel begint bij de verdediging. Pique ging vandaag paar keer flink de mist in vandaag en Ter Stegen straalt niet het uit ofzo van ik ga vandaag even die Ronaldo pakken! Ook vond ik Suarez zeer irritant vandaag, zodra hij de bal niet kreeg druk gaan lopen doen. Wat Barca mist is Coutinho en een creative spelmaker van onder de 20 die het niet erg vind routatie speler te zijn (Is misschien Halilovic niet iets?) We hebben nu teveel CMtjes op de positie Rakitic en niet voor de positie Roberto  Ahhh voetbal is helemaal terug. Real heeft echt een geweldig team. Ronaldo's situatie is grappig maakt een geweldige goal (vidal mag wel wat sneller Pique komen helpen) maar dan ook al is het geen 2de geel ben je zo dom om de scheids te duwen. Marco Asensio is honderd procent een wereldspeler in spe als hij dat al niet is wat een heerlijke voetballer, Bale heeft absoluut geen rechr op een basisplaats, die is voor hem  Wat een vraag zeg, of het terecht was dat Real won. Of was het als grap bedoeld?  Nou heb je die scheidsrechter op de pay roll en dan krijg je nog met 3-1 op je flikker. En dat in eigen huis. Niet Ronaldo zou geschorst moeten worden voor de volgende wedstrijd maar die scheids voor de rest van het seizoen.  Ik had toch echt gehoopt dat met het achter tralies verdwijnen van Juan Maria Villar het wel over zou zijn met die scheidsrechtelijke dwalingen in het voordeel van Barcelona. Ik ben benieuwd of het dit seizoen nog erger kan dan vorige jaar tegen Psg.  Heb enkel de 2de helft gezien en op basis daarvan heeft Real verdiend met 1-3 gewonnen. Was trouwens geen penal. Hopelijk krijgt Barca een pak slaag er nog eens bovenop in Madrid en komt er een nieuw bestuur. Zie dit Barca toch niets meer forceren in Madrid dus dan heb ik liever dat Madrid ook eens wint met 4-0 of 5-0 cijfers zolang we dan met een nieuw bestuur dan in 2018 terug alles op orde kunnen stellen ! Schande om Barca zo aan te zien. Alba deed echt niets op de counter van Assensio. Het was eerder snelwandelen en met de handjes schudden zoals een janet. Ik ben geen supporter voor Real maar ze zijn gewoon beter en dat is nu al 2 jaar zo en met dit bestuur gaat Barca nog dieper wegzakken.  Ronaldo verdient een zware schorsing. Van een scheidsrechter blijf je af. zeker gezien zijn voorbeeldfunctie tegenover jonge voetballers. Door Ronaldo zijn actie kunnen er wel eens jeugdspelertjes in hun hoofd prenten dat een duw geven aan een scheids normaal is.  Agressie tegenover scheidsrechters is de laatste 10/20 jaren op de jeugdvelden al serieus toegenomen. Zo'n actie zal het niet verbeteren. De impact wordt onderschat, omdat blijkbaar niemand iets van psychologie kent in de voetbalwereld.  Moet je luisteren professor, je gaat me niet geloven wat ik nu zal zeggen, maar ook ronaldo is een mens met gevoelens die wel is fouten maakt. Klein duwtje zo van ""doe is niet zo gek joh"". Die agressieve jongetjes op het veld krijgen gewoon slechte opvoeding, daar hebben prof voetballers helemaal niets mee te maken. Misschien dat je dat hoofdstuk hebt overslagen  Wow ho even. Dus ze moeten allemaal maar lekker naar Suarez of Busquets kijken die constant op de grond liggen en smerig spelen? Sorry hoor maar dat doen ze wekelijks, zo'n Ronaldo duwt de scheids licht en hij moet meteen zwaar geschorst worden? lol.  ahahhaha heerlijk dit barcelona suporters zeggen gelijk ronaldo schorsen voor 5 wedstrijden hebben jullie die suarez van jullie wel gezien die word nooit geschorst voor de swalbes die hij zet dacht ik even eindelijk zijn we van die andere speler van jullie die vaak valt af maar hebben jullie die andere ook nog en die kan het goed ook. ronaldo speelt 20 minuten en overschaduwd messi helemaal in de 90 minuten die hij gespeeld heeft en asensjo ja wat een heerlijk speler is dat toch en kovacic speelde heerlijk en isco ook geweldig dit ahahahhahahhaha  Real zeker verdiend gewonnen. Eerste helft was van beide kanten slecht, maar tweede helft was het een prachtige wedstrijd. Ronaldo en Asensio met schitterende goals, terwijl Barcelona helemaal geen penalty hoorde te krijgen. Jammer dat Suarez viel, hij hoorde gewoon geel te krijgen. Dan over Ronaldo, eerste geel is terecht en gewoon onnodig. Tweede geel was naar mijn mening ook terecht. Het was geen overtreding en naar mijn mening een schwalbe omdat Ronaldo daarna om een penalty vraagt. Had hij dat niet gedaan dan kreeg hij ook geen tweede gele kaart. Ik heb het vaak gezegd maar die Asensio is een toekomstige ballon dor kandidaat. Wat een talent heeft die man! Om jaloers van te worden als barca fan. Overigens geldt hetzelfde voor Isco. Die is gewoon de opvolger van Iniesta voor het Spaanse elftal. Ik hoop dat het met dit nederlaag en de nederlaag die er aangaat komen in bernabeu, Bartomeu ontslagen wordt. Ik herken Barca totaal niet meer. Het is gewoon leunen op Messi, die vandaag naar mijn mening weer heerlijk speelde.  Heerlijk dat die walgelijke, onsportieve en lelijke Suarez de basis legt voor de 1-3 van Asensio. Even daarvoor had hij wederom een schwalbe. Gadverdamme! Wat walg ik van dit soort spelbedervers! Over het geheel was het vooral theater wat Barcelona speelde, want voetballend kon het gewoon niet genoeg brengen tegen dit Real.  Alsjeblieft nooit meer deze scheidsrechter. De zoveelste thuisfluiter in Camp Nou. Ik word er gewoon gek van. Waar sloeg die penalty op en waarom Ronaldo een tweede gele kaart geven voor iets wat wel een (lichte) overtreding was op hem? Ik mag toch hopen dat de Spaanse bond hier ingrijpt en deze kaart kwijtscheldt.  Klopt, maar buitenspel is niet de schuld van de scheidsrechter. Ik vind dit fluiten met volstrekte willekeur te walgelijk voor woorden.  En onsportief gedrag roept inderdaad haat bij mij op, want ik vind dat de laagste vorm van spelbederf. Een ploeg met klasse (zoals dit Real Madrid) heeft dat gelukkig niet nodig. Werkelijk bij elke overtreding werd er weer een hoop theater gemaakt. Messi met dat kaartgebaar, Suarez die doet alsof zijn knieschijf doormidden is. Busquets, Rakitic.. Ik zie dat al jaren gebeuren bij Barcelona, vooral in Clasico's, en ik ben dit meer dan zat. Elke keer hoop ik tegen beter weten in op een competente arbiter, maar die Spaanse arbiters kunnen er werkelijk niets van en zij gaan hier derhalve in mee. Het haalt de hele glans weg van wat de mooiste derby van de wereld zou moeten zijn.  Je praat nu wel op een hele subjectieve manier. Jullie hebben met Ronaldo een schwalbe koning, terwijl andere spelers ook wel eens een schwalbe willen inzetten. En het maakt niet uit dat buitenspel niet de schuld is van scheidsrechter, want Real werd hier wel mee bevoordeeld. Wat wel tot de scheidsrechter behoort is het uitdelen van kaarten en nou is Casemiro juist vaak weggekomen met roode kaarten. Real en Barca mogen naar mijn mening niet klagen over de scheidsrechter.  Als ik de reacties lees lijkt het alsof real barcelona compleet domineerde en vernederde. Real was inderdaad wat beter maar het had net zo goed 3-1 voor barcelona kunnen worden als je kijkt naar de gemiste kansen.  Nergens had je het gevoel dat dat zou gaan gebeuren. Ik heb voor het eerst sinds tijden achterover geleund terwijl ik een Clasico keek.  Nu zie ik pas hoe belangrijk Neymar was. Hij creërde ruimte en was een constante bedreiging. Deulofeu en Denis Suarez zijn gewoon lachertjes. Messi speelde wel OK, maar ook hij is met de jaren minder gevaarlijk geworden. Een 3-1 in het voordeel van Barcelona was behoorlijk onwaarschijnlijk geweest.  Iedereen die zegt dat Ronaldo zijn 2e gele kaart terecht was of dat Real onverdient gewonnen heeft snapt er echt helemaal niks van. Zeg dan gewoon niks Ronaldo werd geduwd en raakte uit balans. Het was uiteraard geen penalty. En trouwens wat is Asensio toch een geweldige speler. Vorig jaar al maar werd niet zo opgemerkt door analytici. Real behoort op dit moment echt tot de beste teams aller tijden.  Oke mijn eerdere reactie is verwijderd. Was ook een beetje uit emotie dus daar mijn excuses.  Scheids was echt heel slecht vond ik hoor. Daarvoor best wel oke maar daarna kom op zeg. Die penalty van Suarez schwalbe wauw. Dan rood geven omdat Ronaldo uit balans wordt gezet dat sloeg nergens op maar ja hij had dan daarvoor ook niet zijn shirt uit moeten trekken. Hij wordt helaas denk ik geschorst omdat hij de scheids een duw gaf.  Verder over de wedstrijd Real heel erg effectief. Asensio met een prachtgoal en die van Ronaldo was ook genieten. Op naar de Return met een goed Resultaat!  Wat een heerlijke pot vooral als Real supporter! Jammer van de saaie 1ste helft, maar de 2de maakte hem helemaal goed. Suarez neemt de taak van Neymar 'dive' over tja.. wat moet ik er van zeggen. Scheids floot horrible in de 2de helft. Ronaldo had geen 2de geel moeten krijgen maar een penalty had het ook niet moeten zijn. Ook uitermate onsportief terwijl Real met de bal wacht door het opstootje die Alcacer gewoon de bal afpakt en lekker verder gaat voetballen. De scheids mocht wel een keer tijdens een opstootje het spel neerleggen.  Verder.. Asensio top spelertje aan Real zijde met Isco, Kovacic en Marceo de uitblinkers, ik blijf hopen dat Bale zijn vorm herpakt zoals die speelde op het Ek.  Bij Barca Umtiti en Pique (op OG na) de uitblinkers aan Barca kant.  Al dat gezeik kan makkelijker worden vermeden door die video ref, alleen als dat zo gaat als de Conf CUP dan schiet je daar ook niks mee op. Penalty of niet kijk dan desnoods naar de herhaling voordat je hem geeft.  Heerlijk dit , vooral omdat weer (net als tegen Man U ) te zien was dat de tegenstander alles uit de kast haalde daar waar Real nieteens voluit ging . Mooi gescoorde penalty van Suarez chapeau,,typisch suarez actie. Scheids geeft terecht eerste geel aan cr maar die daarna was onzin.. je ziet duidelijk dat Cr wel moet vallen in de situatie maar de scheids bestempeld het als veinzen. Maar goed,dan krijgt barca 10 van Real tegen zich maar speelt Real het met speels gemak uit. 2 zware counter goals ook. Deze selectie van Real is heavy,en dan bedoel ik voor zeker de komende 5 jr. Barca is aan het stagneren, ze hadden sws al eerder moeten doorselecteren maar goed dat kan nu niet meer, ney ook kwijt. Een Pique hoelang zal hij er nog zijn? Als je probeert voor te stellen een barca zonder messi en een real zonder cr, dan denk ik dat men al gauw snapt wat ik bedoel?  Maar het was wel duidelijk dat barca nogsteeds een geweldig team en chemie heeft ondanks deze nederlaaag . Ze behoren zonder meer nog bij de top 4. Ik zie ze echter dit niet ombuigen in de return.niet in deze fase dan. Maar wie weet. Men kan iig niet echt zeggen dat Real deze match bevoordeeld was ofzo.. de 1-3 inclusief man minder situatie is aardig terecht.  Ik zal zeggen let the games begin.. may the best win...  ps: bij vlagen had dit duel echt hoog tempo, de scheids kon het zowaar niet volgen en stond geregeld in de weg merkte ik op.  Na bovenstaande comments gelezen over Bale en ik begrijp het volkomen. Bale speelt niet naar behoren maar ik heb 1 ding altijd al gezegd vanaf dag 1 dat hij kwam.. hij moet op links. Het probleem is.. CR staat daar al. Ik ben zelfs zoiemand die Bale zelfs LB zou zetten maar goed ik ben geen Zidane.' .maar het is geen verkeerde speler maar het rendement kan hoger lijkt me als hij vanaf links vaker komt Doordat dat niet het geval is is imo de rede waarom hij "" ons "" teleurstelt zo nu en dan.  Het wordt nu echt tyd om aankopen te doen ,anders ziet het er heel slecht uit komende jaren .bestuur doet maar wat en wij fans moeten maar toekijken.belachelijk Paulinho . Greatieve spelers heeft barca nodig .",entertainment
"artikelTrump maakt ook op het gebied van de rechtspraak haast met het afbreken van de erfenis van Obama. Hij schuift in hoog tempo door en door conservatieve rechters naar voren.  Door:Bert Lanting20 januari 2018, 02:00  Het leek wel de finale van zijn tv-show The Apprentice, toen president Trump eind januari vorig jaar op primetime zijn kandidaat voor opengevallen plaats van rechter Antonin Scalia in het Hooggerechtshof voorstelde. Om de keuze voor Neil Gorsuch een verrassing te houden, had Trump de conservatieve rechter in het geheim naar Washington laten overbrengen. Een andere rechter die ook voor de prestigieuze post werd genoemd, zette vanuit Pennsylvania koers naar de hoofdstad, maar keerde onverrichter zake terug.",politics
"Melania’s hakken beheersten het internet. Was dat terecht?  Charlotte Bouwman  30 augustus 2017 om 13:12  Melania en Donald Trump verlaten het Witte Huis op weg naar Houston. Foto Nicholas Kamm/AFP  Trump bezocht dinsdag met zijn vrouw Melania het door een orkaan getroffen gebied in Texas. Hij sprak mensen toe en beloofde extra steun. Maar op sociale media ging het eigenlijk maar over één ding: de outfit van Melania, en dan vooral haar schoenen.  De veelbesproken outfit die de First Lady droeg op weg naar het rampgebied bestond uit een olijfgroen bomberjack, een grote zwarte aviator-zonnebril en zwarte stiletto’s van het bekende designermerk Manolo Blahnik.  Melania kreeg onmiddellijk een stortvloed van kritiek over zich heen. Wie draagt er nou hoge hakken naar een gebied waar tienduizenden hun woning zijn ontvlucht door de recordhoeveelheid aan regen? Ook van de media die zich bezighouden met vrouwen en fashion kreeg Melania geen steun: Jezebel, een bekend Amerikaans blog gericht op vrouwen, schreef dat het zich moeilijk iets minder gepasts kon indenken; Vogue noemde de schoenen “weer een voorbeeld van het onvermogen van het Witte Huis om iets van beeldvorming te begrijpen”.  Trump en Melania lopen van de Marine One naar de Air Force One.Foto Jim Watson/AFPMelania droeg de hakken op weg naar de Air Force One. In het vliegtuig wisselde ze van schoenen.Foto Carlos Barria/ReutersMelania en Donald Trump verlaten het Witte Huis op weg naar Houston.Foto Nicholas Kamm/AFPMelania werd op het internet belachelijk gemaakt vanwege haar keuze om naaldhakken te dragen op weg naar een rampgebied.Foto Kevin Lamarque/ReutersDe schoenen die Melania droeg waren van het designermerk Manolo Blahnik en zijn te koop vanaf 595 dollar.Foto Nicholas Kamm/AFP  De woordvoerder van Melania Trump reageerde boos. “Het is treurig dat mensen zich ten tijde van een nationale ramp in Texas druk maken om haar schoenen.”  Opvallend is dat het beeld van de 10-centimeter hoge hakken de sociale media beheerste, terwijl de First Lady de schoenen niet in Texas zelf droeg: ze had ze aan toen ze vanuit het Witte Huis naar de Air Force One liep, maar wisselde ze in het vliegtuig om voor iets comfortabelers. Bij aankomst in Corpus Christi droeg ze sneakers – spierwitte, dat dan weer wel.  Een onverwachte steunbetuiging voor Melania kwam van Trevor Noah, presentator van The Daily Show. Hij ridiculiseerde de ophef over Melania’s schoenen door een vergelijking te trekken met de nieuwe provocaties van Noord-Korea, en verdedigde Melania. “Ik snap niet waarom het iemand zou uitmaken wat iemand anders draagt, als ze op hun weg zijn om mensen te helpen!”  Noah stipt een belangrijk punt aan. Het zijn immers maar schoenen. Toch is het in dit geval wel relevant wat Melania Trump aanheeft, schrijft The New York Times:  Wanneer is een schoen meer dan een schoen? Als het een paar hoge naaldhakken is, gedragen door de First Lady van de Verenigde Staten op weg naar een nationaal rampgebied. Dan wordt het een symbool voor wat velen zien als de afstand tussen de regering Trump en de werkelijkheid; een nieuw voorbeeld van de manier waarop de president en zijn familie doorgaan met het herdefiniëren van wat “fatsoenlijk” is; en een excuus voor partijdig gescheld.  Als je Melania Trump bent moet je dus op alles letten, óók op je schoenen.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",politics
"Een groep studenten heeft via Facebook de oproep gedaan om vrijdagavond massaal te komen dansen op Eftelingdeuntjes op Amsterdam CS. Ga jij lekker los op die deuntjes?  Ja  Nee  Het wordt verplichte kost voor leerlingen om tijdens hun schooltijd minstens een keer een bezoekje te brengen aan de Tweede Kamer in Den Haag en het Rijksmuseum in Amsterdam. Ook komt er extra aandacht voor de grondwet en het Wilhelmus. VVD, CDA, D66 en ChristenUnie hebben hierover afspraken gemaakt, melden bronnen aan De Telegraaf.",entertainment
"dinsdag 8 augustus  Vanochtend neemt de bewolking toe waar de zon soms nog wel doorheen kan schijnen. Vanmiddag is het bewolkt en trekken vanuit het zuiden een paar buien over, mogelijk met onweer. De temperatuur stijgt naar 21 tot 23 graden. Er staat een zwakke tot matige oostenwind. Vanavond en vannacht vallen enkele regen- en onweersbuien. Lokaal kan veel neerslag in korte tijd vallen. Het koelt af tot rond 14 graden. De wind draait naar zuidwest en is meest matig van kracht. Wisselvallig en koel zomerweer met vooral donderdag en zaterdag enkele buien.  F23°12°  C21°13°  E19°11°  C20°12°  I19°12°  C19°13°  Neerslagkans  90%  15%  70%  25%  60%  25%  Neerslag  2-14 mm  0 mm  1-4 mm  <.5 mm  0-1 mm  <.5 mm  Windkracht  2-3  3-4  2-3  2-3  3-4  2-3  Windrichting  O  ZW  NW  WZW  WZW  W  Dagelijks sturen fotografen in onze provincie mooie plaatjes van het Drentse landschap en de invloed van het weer naar de weerfoto van RTV Drenthe. Van de foto's wordt een selectie geplaatst op onze website rtvdrenthe.nl, en de social media Instagram en facebook.com/rtvdrenthe  Met het sturen van uw foto verleent u RTV Drenthe toestemming om deze te gebruiken voor haar uitzendingen, website en social media.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"Hirving Lozano maakte afgelopen zomer de overstap van Pachuca naar PSV. In korte tijd heeft hij veel indruk gemaakt en mogelijk blijft zijn periode in de Eredivisie slechts beperkt tot een seizoen. Technisch manager Marcel Brands haalde de Mexicaanse aanvaller in huis, maar het is nog altijd onduidelijk welk bedrag de Eindhovenaren voor hem betaalden. Ook Marco Garcés, technisch directeur van Pachuca, weigert het exacte bedrag bekend te maken.  Naar verluidt zou PSV acht miljoen euro hebben betaald, een bedrag dat door middel van bonussen kan oplopen tot twaalf miljoen euro. In Mexico heeft men het over twintig miljoen euro. “De waarheid ligt ergens in het midden”, aldus Garcés in gesprek met Voetbal International. “We kunnen pas achteraf zeggen wat de exacte prijs is die PSV voor hem moet betalen. Het bedrag kan namelijk door bepaalde voorwaarden steeds oplopen.” Wanneer PSV Chucky doorverkoopt, ontvangt Pachuca een deel van de transfersom. Hoe hoog dat percentage is, is onbekend.  Pachuca-trainer Diego Alonso werkte drie jaar samen met Lozano en verwacht dat zijn voormalige pupil gaat slagen in de top. “Chucky zoekt altijd de uitdaging”, vertelt hij. “Steeds als hij in de jeugd naar een hoger team ging, had hij alles weer te bewijzen en dat deed hij dan ook. Zo was het toen hij bij het eerste kwam en zo is het nu ook bij PSV. Alles is nieuw, de mensen kenden hem niet, voor hem is het dan ook de uitdaging de Nederlanders zo snel mogelijk te overtuigen van zijn kwaliteiten. Dat hem dat zo snel gelukt is, verrast me niet. Hij zal zich straks in een Europese topcompetitie ook weer snel aanpassen aan het hogere niveau.”  20 miljoen kan PSV natuurlijk nooit betalen, dus dat kan onmogelijk de transfersom zijn. Aangezien Brands ook heeft gezegd dat zij niet degene zijn die de transfersom geheim willen houden maar dat dat Pachuca is. Lijkt het mij niet dat de transfersom zo astronomisch hoog is.  Ik ga ook uit van het initiële bedrag van 8 miljoen wat door bonussen en overige variabelen kan oplopen tot 12 miljoen euro. Het is dus uiteindelijk afhankelijk van zijn prestaties in de Eredivisie en internationaal denk ik hoeveel bonussen en variabelen zullen worden geactiveerd. Ten slotte moet straks het doorverkooppercentage wat PSV moet afstaan aan Pachuca ook nog worden meegenomen in het financieringsbedrag. Ik vraag me af of dit bedrag gaat over de winst die PSV op de transfer maakt of toch over de uiteindelijke transfersom.  Doorverkooppercentage is meestal over de winst al lijkt me dat verkopende club dat liever over totale bedrag ziet. Zou kunnen verklaren waarom men dacht dat PSV niet 100% rechten had. Maar betwijfel of we ooit precieze bedragen gaan weten, mij lijkt van niet.  Alles aan deze hele transfer geeft mij het vermoeden dat PSV stiekem een erg hoog bedrag heeft betaald, wat nog verder op kan lopen + bij een doorverkoop nog moet aftikken. Daarnaast, nu de Lozano-hype is gaan liggen, betwijfel ik of er ook daadwerkelijk een flinke som betaald zal worden. Alles zal afhangen van zijn prestaties op het komende WK denk ik.  Als hij weer gaat scoren wel maar die garantie heb je niet natuurlijk. Lozano heeft een erg sterke periode gehad maar de laatste maanden valt hij toch wat tegen. De vraag is natuurlijk wat is zijn eigenlijke niveau? Dat zal er ergens tussen in liggen....  Het is momenteel gewoon een buitenspeler die er in de winterstop al 10 heeft in liggen, zoveel lopen die er niet rond.. Als deze jongen 'gewoon' weer gaat scoren gaat die zijn geld opleveren. Niet de belachelijke bedragen die genoemd zijn, maar die gaat voor een mooi bedrag weg dat durf ik rustig te stellen..  Dat hij geld gaat opleveren is een zekerheid maar het is nogal een verschil of hij 12 of 20 miljoen gaat opleveren natuurlijk. Berghuis staat inmiddels ook op 9 treffers het is knap maar het is ook weer geen mirakel wat Lozano presteert. Laten we rustig de tweede seizoenshelft afwachten.  Er is recent nog blijkbaar interesse getoond waar bedragen van rond de 45 miljoen werden genoemd. Daarnaast heeft hij tot nu toe gewoon prima statistieken als buitenspeler. Het verschil met Berghuis is dat hij al wel belangrijk is gebleken voor het nationale elftal en nog niet de stap naar een grote Europese competitie heeft gemaakt. Uiteraard is het afwachten hoe hij de 2e seizoenshelft presteert, maar als hij weer begint te scoren dan wakkert dat de interesse vanzelf weer aan, want tegen ADO had hij normaal gesproken gewoon 2 keer moeten scoren. Enige wat bij hem ontbreekt is dat hij zich in grote duels niet laat gelden, iets wat Pereiro maar bijv. ook een Neres al wel heeft gedaan.  Ik denk dat de bonussen van deze transfer erg hoog kunnen worden, maar dat het basisbedrag relatief gezien laag is. Lijkt me dat de bonussen dan wel gebaseerd zijn op prestaties van PSV wat geld oplevert, bijvoorbeeld kwalificatie voor de Champions League of een bepaald aantal gemaakte doelpunten van Lozano.  Heeft iemand misschien meer informatie over de verkopende partij? Hebben zij bijvoorbeeld schulden of iets dergelijks waardoor zij zo geheimzinnig willen doen over de deal?  Volgensmij hebben ze wel aardig wat geld juist, schijnen veel salaris te betalen, waren meest aantrekkelijke financiële optie voor Honda deze zomer. Doen geen gekke dure aankopen maar hebben een goed team altijd met goede resultaten, enkel Salarishuis schijnt er groot te zijn.  Gewoon omdat het niet gebruikelijk is, ik hoop van harte voor de PSV-fans dat het niet ineens tegen blijkt te vallen op het moment dat Lozano verkocht zal worden, dat zou wel een domper zijn als er maar 10M winst op gemaakt wordt ofzo..  Inderdaad, het is niet gebruikelijk dat er helemaal niks bekend wordt gemaakt. Normaliter wordt het basisbedrag bekend gemaakt met de toevoeging dat het door bonussen op kan lopen. Dat is nu allebei niet gebeurd en ook zijn er veel berichten die steeds maar weer met een nieuwe suggestie komen. Dat is wat ik apart vind aan deze transfersom  vrij logisch als ze bekendmaken dat het basis transfer bedrag maar 8 miljoen is. krijgen ze de opinie en de supporters tegen zich (voor het verkopen van hun topspeler voor zo weinig) als straks met alle bonussen en het doorverkoop percentage erbij het in totaal 20 miljoen opleverd kunnen ze het trots bekend maken wat voor een goede deal het uit eindelijk is/was.  Volgens mij is Carlos Slim, een van de rijkste mensen ter wereld, de eigenaar van Pachuca. Daarom denk ik ook dat PSV een flink bedrag heeft betaald voor Lozano of anders een heel hoog doorverkooppercentage in het contract heeft zitten.  Als het transferbedrag wat is ontvangen erg hoog is wordt het lastiger om nieuwe talenten voor een goede prijs te kopen. Zie bijvoorbeeld toen H'veen 16 miljoen ontving voor Suljemani, iedere club denkt oh die club heeft geld, dan vragen wij ook de hoofdprijs als zij interesse hebben..  Volgens mij is er gewoon een bedrag afgesproken dat afhankelijk is van bepaalde prestaties. Dat zal ergens tussen de acht en de twaalf miljoen liggen. Daarnaast krijgt Pachuca nog een fors percentage van de verkoop van Lozano.  Al met al gaat het dus om twee bedragen waarvan we op dit moment niet kunnen weten hoe hoog die uiteindelijk zullen uitvallen. Want er is niet bekend of de afgesproken prestaties zijn gehaald en de verkoopprijs voor Lozano is ook niet bekend. Dus kan niet eens gezegd worden hoeveel Psv, uiteindelijk, voor Lozano betaalt heeft. Heeft dus verder weinig met geheimzinnigheid of wat dan ook te maken, het is gewoon feitelijk onmogelijk. Ja, beide partijen zouden ook gewoon de getekende contracten aan de pers kunnen geven natuurlijk. Dan is het klip en klaar. maar kan iemand mij uitleggen waarom dat zou moeten? En waarom zou dat hoeven? Omdat anders heel veel mensen in Nederland zenuwachtig worden? Lijkt me geen enkele reden.  Inderdaad. Je slaat de spijker op de kop. Het is feitelijk onmogelijk aan te geven wat PSV heeft betaald (afgezien van de initiële aankoopsom van 8 miljoen) aangezien de overige bedragen die (eventueel) moeten worden afgestaan afhankelijk zijn van onzekere factoren. Eerstgenoemde is dus afhankelijk van de prestaties van Lozano en de daaromtrent vastgelegde afspraken en het tweede is afhankelijk van zijn uiteindelijke transfersom. Daarbij is het nog de vraag of PSV dit bedrag dient te berekenen over de transfersom of over de behaalde winstmarge op deze investering.  Omdat de Mexicaanse media er nog steeds van uit gaat dat Lozano door Manchester City is gekocht en enkel door PSV voor 2 seizoenen in bruikleen is. Celta de Vigo had 14 miljoen voor hem over, maar dat vond Pachuca te weinig. Dus de genoemde 8 miljoen die PSV heeft betaald wat kan oplopen naar 12 klinkt daar als heel ongeloofwaardig. We moeten inderdaad afwachten waar hij straks eindigt en wordt dat inderdaad Manchester City dan hadden de Mexicanen het bij het juiste eind.  Ach ja, mij maakt het niet zo uit wat ze ervoor betaald hebben. Als PSV het maar kan betalen! En tegenwoordig zijn ze ook bij PSV op dat vlak een stuk verstandiger bezig gelukkig.  Uiteindelijk zegt een transfersom alleen iets over het moment van aankoop én van verkoop. Daartussenin moet een speler gewoon presteren. Net zoals ik soms gruwel van de hypes van 'onze' spelers, doe ik dat ook bij Lozano. Laat die jongen lekker ballen. Hij heeft goede wedstrijden (hele goede) en natuurlijk ook mindere wedstrijden (zoals zeker tegen ons). Laten we hopen voor de Eredivisie dat hij zich lekker door blijft ontwikkelen en hopelijk volgend jaar ook nog in Nederland speelt.  Het zou de komst van Romero kunnen verklaren. Ik las net dat hij 04-01 aansluit bij PSV. Prima handel. Met Lozano en Romero kan PSV strijden voor de titel. Lozano gaat weg in de zomer en Romero kan rustig wennen. Met de winst van Lozano word Romero gekocht en een C.V. Handelshuis 2.0, maar wel tactisch.  Ik heb niet veel vertrouwen in de financiële wandel van PSV. Er komt niet veel geld binnen van Europesche wedstrijden of spelers, de grond onder het stadion is verkocht hierbij was al sprake van vals spel, verleden jaar een lening van 30.000k het stinkt hier.  Je moet inloggen om te reageren. Heb je nog geen account? Dan kun je je gratis registreren.Inloggen  Hirving Lozano maakte afgelopen zomer de overstap van Pachuca naar PSV. In korte tijd heeft hij veel indruk gemaakt en mogelijk blijft zijn periode in de Eredivisie slechts beperkt tot een...Lees verder",entertainment
"Eigenaresse Marja Lammer van de kledingwinkel aan de Zeilstraat in Zuid is zeer aangeslagen door de ramkraak op haar winkel. De kledingwinkel, die haar naam draagt, werd rond 5.00 uur vannacht bestolen nadat een rode auto zich door de gevel van de winkel had geboord.  De eigenaresse durft niet meer naar binnen als ze de ravage ziet. 'Het doet me te veel.'  Schade groter dan gedachtAls de schade wordt opgemeten, blijkt deze groter te zijn dan verwacht. 'Het rolluik is kapot, de ramen zijn gebroken. Al het decoratie is vernietigd en al het glas is als een soort filter door de winkel heen gegaan.'  Ook de bewoners boven de winkel hebben last gehad van de ramkraak. Door de klap zijn ze letterlijk uit bed getrild. Volgens een bewoner reden de overvallers een paar keer heel hard heen en weer. 'Ik hoorde steeds een auto achteruit en vooruit rijden. En toen ben ik gaan kijken, maar was ik al te laat.'  DoelwitHet is niet de eerste keer dat de eigenaresse dit overkomt. In 2012 hebben overvallers ook al de pui eruit gereden en twee weken geleden nog probeerden inbrekers binnen te komen.  De eigenaresse heeft wel een idee waarom zij steeds de pineut is. 'Wij verkopen gewoon een mooi pakket merken en deze merken zijn schijnbaar in trek om een diefstal voor te plegen.' De jassen die Lammer verkoopt variëren van 850 tot 1000 euro.  De winkel is goed verzekerd, maar bij de eigenaresse overheerst een gevoel: 'Ik vind het heel treurig.'  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Hier vind je het complete recept van het hoofdgerecht Brandade van makreel.  deel  Het hoofgerecht brandade van makreel komt uit aflevering 4 van Koken met van Boven, waarin Yvette heerlijke gerechten maakt met makreel uit Egmond aan Zee. Dit recept is geschikt voor 6 personen.  plukje saffraan  2 el. Rode wijnazijn  ca. 150 ml olijfolie van goede kwaliteit  3 lekkere tomaten, zonder zaadlijsten, heel klein gesneden  1 el licht gekneusde roze peper  1 el tijmblaadjes  het sap van een ½ citroen, naar smaak  250 gram gerookte makreel  250 gram kruimige aardappels  ca. 500 ml melk  2 eetl. crème fraîche  1 teen knoflook, geplet  peper en zout  een flinke scheut olijfolie extra virgine, naar smaak  2 eetl. peterselie, fijn gehakt  Maak de Relish. Verwarm de azijn heel kort, giet in een kom en laat de saffraan erin weken. Klop er dan in een dunne straal de olijfolie door tot het net gaat binden. Maak het sausje verder af met tijm, roze peper en citroensap. Verwijder de zaadlijsten uit de tomaat en snij het vruchtvlees in kleine blokjes. Roer die door de saffraandressing. Breng met wat zout op smaak. Zet opzij.  Pluk de makreel en hak hem heel fijn. Kook de aardappels in ca. 20 min. gaar. Verwarm de melk tot hij warm is.Giet de aardappels af. Pureer ze het liefste met een pureeknijper en voeg zoveel melk toe als nodig is om een romige puree te verkrijgen. Pers de knoflook uit en roer die samen met de crème fraîche door de puree.  Schep voorzichtig de vis erdoor breng de brandade op smaak brengen met zout en peper. Giet er olijfolie bij om het smeuïg te maken. Schep de peterselie er op het laatst door. Geef de brandade als voorgerecht. Leg er eventueel wat peperige sla bij zoals rucola, waterkers of zelfs babyspinazie naast, wanneer u het als hoofdgerecht wilt eten.",entertainment
"Zondag, 22 oktober 2017 om 14:20  PSV heeft zondagmiddag geen fout gemaakt tegen Heracles Almelo. Voor eigen publiek was de koploper van de Eredivisie een stuk sterker dan de bezoekers en won het met 3-0. Hirving Lozano opende de score in de eerste helft, waarna Marco van Ginkel met twee doelpunten de wedstirjd in het voordeel van de Eindhovenaren besliste. Door de zege komt de ploeg van Phillip Cocu op 24 punten uit 9 duels.  Met de wedstrijd tussen Feyenoord en Ajax in het vooruitzicht, wist PSV dat het zondag goede zaken kon doen met oog op de ranglijst. De ploeg van Cocu startte dan ook zeer overtuigend tegen Heracles Almelo en ging vanaf de eerste minuut op zoek naar de openingstreffer. De bezoekers waren al een paar keer goed weggekomen toen Lozano met zijn zevende doelpunt van het seizoen de stand op 1-0 bracht. Na een heerlijke steekpass van Jorrit Hendrix was het voor de Mexicaanse aanvaller een koud kunstje op de bal tegen de touwen te werken.  Heracles had weinig in te brengen in het Philips Stadion en leek rijp voor de slacht. Toch slaagde PSV er niet in om verder afstand te nemen en bleef de ploeg van John Stegeman in de wedstrijd. De thuisploeg was dan wel dominant, doordat het slordig met de mogelijkheden om ging, bleef het verschil op het scorebord minimaal. Direct na de thee nam de druk op de achterhoede van Heracles toe. Luuk de Jong was er met een knap schot vanuit de draai dicht bij, maar Bram Castro hield de PSV-spits van zijn eerste competitiedoelpunt van het seizoen.  Met nog een half uur op de klok kroop Heracles wat meer uit zijn schulp. PSV werd slordig en had het aan Jeroen Zoet te danken dat het 1-0 bleef. Na een aantal benauwde momenten voor het doel van de Oranje-international, was het Van Ginkel die aan alle onzekerheid een einde maakte en van dichtbij de 2-0 tegen de touwen werkte op aangeven van invaller Mauro Júnior. De wedstrijd was al gespeeld toen Robin Pröpper in de negentigste minuut de doorgebroken invaller Albert Gudmundsson neerhaalde. Hij leek de overtreding buiten het strafschopgebied te maken, maar de bal ging op de stip. Van Ginkel bepaalde de eindstand vanaf elf meter op 3-0.  Uiteindelijk is het toch goed gekomen en hebben we een ruime overwinning geboekt. Het verschil tussen de eerste en tweede helft is te groot. Er is dus nog genoeg werk aan de winkel voor Cocu. Nu kunnen we lekker achterover leunen en kijken wat de klassieker wordt. Een gelijkspel zou mooi zijn.  Gelijkspel zou ideaal zijn. Vreselijke 2de helft inderdaad, maar toch nog wat lichtpuntjes: Lozano (natuurlijk), de jong (niet gescoord maar wel weer een solide pot) en Hendrix speelde een goede wedstrijd.  3-0 lijkt een makkelijke overwinning. Maar dat was het absoluut niet. Die rode kaart op het eind voor Heracles, was ook niet nodig. Wedstrijd was lang en breed gespeeld. Zwaar ook om daar een rode kaart voor te geven. Was volgens mijn ook geen penalty, want de overtreding werd randje zestien gemaakt.  Hopelijk vallen de blessures met Locadia en Pereiro mee. Eens kijken wat de Klassieker oplevert.  Heb erorm geërgerd aan de scheids vanmiddag in het stadion. Floot alles kapot. Overtreding van Doste op Lozano was duidelijk geel, scheids geeft pas geel naar aanhoudend fluiten en boe geroep van 35000 man. En dan nog die strafschop, lachwekkend. Deze is man is niet geschikt voor dit niveau. Gelukkig wel de 3 punten.  Reageer dan niet als je niet het het hele duel hebt gezien. Eerste helft was vooral eerste 20 min psv heer en meester, daarna af en toe kansen voor heracles, maar psv bleef gewoon aanvallen en kansen missen. Tweede helft minder, maar je kreeg niet het gevoel dat heracles 1-1 ging maken. Terechte overwinning en nu kan psv lekker achterover leunen met oog op klassieker. Psv kan bij gelijk spel weer winnaar van wknd zijn.  Gert-Jan heeft er wel ontzettend veel moeite mee dat Heracles geen resultaat heeft gehaald zeg. Ja PSV was bij vlagen pover, maar Heracles heeft echt 0,0 in deze wedstrijd gelegd. Beetje pielen rond het strafschopgebied.  Penalty wel bizar slecht trouwens. Leuk voor Gudmundsson wel. Overtreding was het wel, maar geel plus vrije trap was beter geweest. Al vind ik het wel oerdom van Propper.  Haha, dat viel mij ook op, ik had echt het gevoel dat ik naar een ander duel zat te kijken nadat ik zijn analyse hoorde. Zo treurig dat wij in NL niet eens in staat zijn om 'deskundigen' voor camera's te krijgen die gewoon net als in PL zonder vooroordeel hun woordje doen.  verdiende overwinning wel een beetje geflatteerd.maar die rode kaart op het einde sloeg nergens op totaal onnodig van die scheidsrechter om nog zo zijn stempel op de wedstrijd te drukken.hele lichte overtreding geef hem gewoon geel en een penalty.  Over de landstitel is nog helemaal niets te zeggen denk ik. Die punten voorsprong zijn fijn, maar een inzinking kan altijd nog. Geldt natuurlijk ook voor Feyenoord en Ajax maar toch. Ik blijf voorzichtig tot het eind.  Jorrit Hendrix meest ondergewaardeerde speler van Nederland! Heeft dit toelichting nodig? Kijk maar enkele wedstrijden terug en let op hem. Hij komt weer op zijn oude niveau na zijn blessure. Ook een speler die altijd een voldoende scoort.  Makkelijke overwinning voor Psv. 3-0 een terechte uitslag gezien het wedstrijdbeeld. Doelpunt van Chucky, assist van Mauro Jr. en een penalty verdiend door Gudmondsson. Het gaat voorspoedig bij Psv. Nu lekker kijken naar de klassieker. Feyenoord en Ajax beiden op 8 punten nu. Over twee uur minimaal een club met puntverlies (hopelijk allebei). PSV nu al de winnaar van het weekend.  Hoe speelde Mauro Junior? Wat is zijn potentie van wat jullie tot nu toe hebben gezien (inclusief jeugdwedstrijden)?  On-topic Diep triest dat het team dat het zo goed doet in de Eredivisie, wellicht het beste van allemaal, eruit is geflikkerd in Europa door een onbekend team. Ik had het liever zoals vroeger. Als je het in Europa niet goed doet, doe je het niet goed in de Eredivisie. Dan wist je tenminste dat het niet aan het niveau van de Eredivisie lag, maar aan het niveau van het team zelf. En dat team deed daarna er alles aan om weer op niveau te komen. Nu is het... als je het nationaal gezien goed doet, hoef je niet beter in te kopen...  Alhoewel ik wel moet zeggen dat PSV gewoon een sterk team heeft, op de LB en de positie waar Locadia op de flanken speelt.  Vorige week een goal en nu een assist. Dat is, gezien de minuten die hij gespeeld heeft, niet slecht. Toch is het veel te vroeg om er iets echt zinnigs op te zeggen. Laat hem eerst maar eens meer spelen en dan over een langere periode goed presteren.  @jason Bourne Nou nou... Ik heb ook wat wedstrijden gezien van Brazilie U17 en Mauro Junior was niet eens altijd basisspeler. Als hij erin kwam, was hij niet zo opvallend de beste. Misschien heb jij andere wedstrijden gezien dan die van U17.  Mauro Jr. deed het aardig vandaag. Viel goed in en veranderde het spelbeeld. Na zijn komst leek PSV weer wat scherper. Ook een knappe assist.  Over Europa. Het probleem lijkt mij te liggen bij de korte en slechte voorbereiding. De mutaties in de zomer zorgt er niet voor dat een club optimaal voorbereid is voor de voorrondes. Bij PSV niet en bij Ajax ook niet. De oplossing? Een eerder eind van de competitie zodat clubs die Europees spelen ook weer eerder kunnen beginnen met de voorbereiding. En dat clubs zich toch ook beter voorbereiden op het nieuwe seizoen. Zorgen dat de selectie op tijd in orde is en je poot stijf houden wanneer je beste spelers last-minute dreigen te vertrekken. Al is dat makkelijker gezegd dan gedaan.  In het verleden lieten we in dit soort wedstrijden, tegen het einde, nog wel eens punten liggen. Nu amper in de problemen geweest en de wedstrijd met 3-0 afgesloten. Misschien worden we wat te gemakzuchtelijk voorin, want we lieten wel heel veel kansen liggen.  Hopen dat Feyenoord het zo gaat winnen. Die zie ik het namelijk geen heel seizoen volhouden, dus een Ajax dat punten verliest zou mooi zijn.  Yes! Wat ben ik toch blij als Psv-fan. Als we zo doorgaan zie ik Psv zeker de titel pakken, maar de wedstrijden tegen Ajax zullen wel (deels) doorslaggevend zijn. Hopen op een gelijkspel bij Ajax - Feyenoord.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"Feyenoord - FC Twente  Feyenoord trapt het nieuwe seizoen in de eredivisie vanmiddag af tegen FC Twente. De landskampioen kan gelijk profiteren van puntenverlies van aartsrivaal Ajax, dat met 2-1 verloor bij Heracles Almelo zaterdag.  Uiteraard is het duel in de Kuip live te volgen op Radio Rijnmond. Dennis van Eersel en Sinclair Bischop doen verslag vanaf 14.30 uur. De uitzending begint om 13.00 uur, met Bart Nolles als presentator.  Excelsior speelt ook vanmiddag, in Tilburg tegen Willem II. Dat duel is helemaal live te volgen via een livestream op Rijnmond.nl. Dennis Kranenburg doet verslag.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
EINDHOVEN - Zeker twaalf medewerkers van tbs-klinieken hebben de afgelopen drie jaar een seksuele relatie gehad met een patiënt. Dat blijkt uit informatie van de Inspectie voor de Gezondheidszorg (IGZ) die door het ANP is opgevraagd.  In de periode 2014-2016 is ieder jaar vier keer melding gemaakt van seksueel grensoverschrijdend gedrag van medewerkers. Tbs-klinieken zijn verplicht om seksuele relaties tussen personeel en patiënten bij de IGZ te melden.  Woenselse PoortHet is niet bekend welke klinieken de meldingen hebben gedaan. Wel stelde de Inspectie Veiligheid en Justitie eerder vast dat tbs-kliniek De Woenselse Poort in Eindhoven vorig jaar medewerkers heeft ontslagen vanwege relaties met patiënten. Een patiënt die niet was teruggekomen van verlof had zich volgens mediaberichten zelfs bij een medewerkster thuis schuilgehouden.  Het ministerie van Veiligheid en Justitie laat weten dat (seksuele)relaties tussen medewerkers en patiënten ontoelaatbaar zijn. Overigens zijn bij de Dienst Justitiële Inrichtingen (DJI) maar vier relaties bij drie klinieken gemeld in dezelfde periode. Dat komt waarschijnlijk doordat de betrokken patiënten niet allemaal tbs met dwangverpleging hadden.  Het aantal van twaalf is vergelijkbaar met de jaren ervoor. In de vijf jaar tot 2014 werd achttien keer melding gemaakt van seksuele relaties tussen personeel en patiënten. Toen bleek ook dat niet alle incidenten werden gerapporteerd.,business
"KRUININGEN - Het besluit van dominee Gerrit Bredeweg om de Gereformeerde Gemeente Kruiningen te verlaten doet de kerkenraad 'groot verdriet'. Tegelijk beschuldigt het kerkbestuur hun oud-herder impliciet van het verspreiden van onwaarheden.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  In de acht kantjes tellende brief die Bredeweg na de aankondiging van zijn vertrek liet bezorgen onder de kerkleden, staan 'zaken die niet overeenkomen met de waarheid', aldus de kerkenraad. In een eigen brief die dinsdagavond is verzonden geeft de kerkenraad aan daar verder niet op in te willen gaan, omdat het informatie betreft die onder de ambtelijke geheimhoudingsplicht valt.  In de brief roept de kerkenraad vooral op tot eenheid. ,,De kudde mág niet uiteengescheurd worden."" De oproep is een reactie op het besluit van Bredeweg om een nieuwe kerk op te richten. Vanaf zondag gaat hij in het dorpshuis in Kruiningen verder als 'Vrije Gereformeerde Gemeente'.  In de kerk van Gereformeerde Gemeente staat zondag dominee De Heer uit Middelburg op de kansel. Tijdens de kerkdienst wordt bekendgemaakt wanneer er een ledenvergadering plaatsvindt waarin de gevolgen zullen worden besproken. Die zal onder leiding staan van enkele predikanten.  Ondanks dat Bredeweg is vertrokken, gaat de kerkenraad nog steeds niet in op het dringende verzoek van de familie Jansen voor een gesprek, aldus één van de broers. ,,Dat lijk mij het eerste wat je moet doen in deze omstandigheden, maar de kerkenraad zwijgt. Ik vind dat heel erg onverantwoord.""  Hij benadrukt dat de familie sinds januari tientallen verzoeken deed om tot een gesprek te komen. Eén keer mocht een broer vragen stellen. ,,Maar toen hadden ze kennelijk afgesproken zwijgend naar het plafond te kijken. Dat is gewoon hondsonbeschoft.""  Hij noemt het 'heel erg onverantwoord' dat de kerkenraad nu nog steeds niet thuis geeft. ,,Waar blijft het leiderschap?"" De familie wil benadrukken dat het ook geen 'hobby' is om te procederen om zo meer informatie over hun zaak boven water te krijgen. ,,Maar als de kerkenraad nu gaat schuiven omdat ze onder die dictatuur uit zijn, dan zijn wij de eerste om te bewegen.""  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",other
"Zaterdag, 17 februari 2018 om 20:21  Excelsior heeft zaterdagavond alweer de zesde uitzege van het seizoen bijgeschreven. Het team van Mitchell van der Gaag wist Vitesse te verrassen in GelreDome: 1-2. De Rotterdammers klimmen daardoor in ieder geval tijdelijk naar de elfde plek; Vitesse sluit het weekend sowieso af als nummer zeven.  Dankzij Luc Castaignos kende Vitesse een droomstart voor eigen publiek. Op aangeven van Bryan Linssen produceerde de spits binnen twee minuten een halve omhaal, waar doelman Theo Zwarthoed van Excelsior geen antwoord op had. Het was geen opmaat voor de rest van de eerste helft. Voor Vitesse ging het zelfs van kwaad tot erger: aanvoerder Guram Kashia moest het veld geblesseerd verlaten en vlak voor rust kwam Excelsior langszij.  Een uithaal van afstand van Hachim Faik was onhoudbaar voor keeper Remko Pasveer, waardoor Excelsior op de valreep de verhoudingen rechttrok. Het was een van de eerste kansen voor de bezoekers; Zwarthoed moest wel een paar keer ingrijpen, maar heel gevaarlijk werd Vitesse behoudens het doelpunt ook niet. In de openingsfase van het tweede bedrijf kregen beide ploegen een kans om de voorsprong te grijpen, maar dat lukte Vitesse noch Excelsior.  Castaignos knokte zich langs Jurgen Mattheij en bediende Linssen, die stuitte op Zwarthoed. Aan de overzijde had Stanley Elbers moeten scoren voor Excelsior. Hij werd bereikt door Levi Garcia en kon vlak voor het doel afronden, maar Pasveer pareerde de inzet. Halverwege het tweede bedrijf stelde Excelsior de zege toch veilig na een curieus doelpunt. Elbers twijfelde te lang voor het doel, waardoor Lassana Faye de bal kon uitverdedigen. Hij schoot echter aan tegen de aanstormende Mike van Duinen, die daarmee voor de eindstand tekende.  Dramatisch dit. Weggespeeld door met alle respect Excelsior. Hele verdediging onder de maat en kijkt elkaar aan, onderneemt geen enkele actie. Castaignos 1 goede bal en verder weer niks. Fraser ook weer 90 minuten op zn stoeltje. Hoe ga je dan in hemelsnaam winnen? Oh ja, bij een 1-2 achterstand je scorend vermogen er af halen en Foor er in te brengen. Somt alles wel op  Dit kun je toch geen professioneel voetbal meer noemen. Kijken die spelers weleens in de spiegel? Het Nederlands voetbal is te lachwekkend voor woorden. Wat een fouten weer vandaag. Ik heb ook echt het idee dat ze het ook geen ene reet interesseert. Ik vind het echt niet gek meer dat mensen geen geld meer betalen om naar deze onzin te kijken.  Stelletje #[email protected]$% weer op het veld. Denken wederom op halve kracht wel even te kunnen winnen en geven vervolgens dom de 1-2 weg. Wat mij betreft gaan ze straks nog even het veld op voor een zware straftraining maar Fraser kennende zullen ze wel weer 2 dagen vrij zijn. En maar verbaasd zijn dat steeds meer mensen afhaken...  Excelsior heeft zaterdagavond alweer de zesde uitzege van het seizoen bijgeschreven. Het team van Mitchell van der Gaag wist Vitesse te verrassen in GelreDome: 1-2. De Rotterdammers klimmen daardoor in ieder...Lees verder",entertainment
"Helpt nieuw forensisch onderzoek weleens bij het oplossen van een moordzaak van tien jaar oud, sterrenkundigen doen daar deze week een flinke schep bovenop.  Door:Govert Schilling30 augustus 2017, 20:09  544 jaar na dato hebben ze de bron van een catastrofale kosmische explosie achterhaald. Het speurwerk, vandaag beschreven in Nature, levert informatie op over het gedrag van witte dwergen. Ook onze zon verandert over een paar miljard jaar in zo'n compact dwergsterretje.  Koreaanse hofastronomen zagen op 11 maart 1473 een 'nieuwe ster' (een nova) opvlammen in het sterrenbeeld Schorpioen. Twee weken lang was zij met het blote oog zichtbaar. Ze hadden geen idee om wat voor verschijnsel het ging, maar tekenden nauwkeurig de positie aan de sterrenhemel op.  Inmiddels weten astronomen dat zo'n nova niets te maken heeft met een nieuwe ster. Het gaat juist om een explosie aan het oppervlak van een ster die aan het eind van zijn bestaan ineengeschrompeld is tot een witte dwerg. Als zo'n witte dwerg solo door het leven gaat, valt hij niemand op en dooft hij in de loop van miljarden jaren langzaam uit. Maar veel witte dwergen hebben een partner waar ze in een kleine baan omheen draaien. Gas van die begeleider kan op de witte dwerg terechtkomen, met een thermonucleaire explosie als gevolg: een nova-uitbarsting.  Sterrenkundigen hielden er rekening mee dat het bij nova's en dwergnova's misschien om heel verschillende objecten gaat  Een internationaal team van astronomen onder leiding van Michael Shara van het American Museum of Natural History in New York heeft de bron van de Koreaanse nova uit 1473 nu opgespoord. Op de plaats van de uitbarsting is een uitdijend gasneveltje te zien, met daarin een verdacht sterretje. Het sterretje staat niet exact in het midden van de nevel, maar door de beweging van de ster en de nevel nauwkeurig op te meten ontdekten Shara en zijn collega's dat dit een kleine zeshonderd jaar geleden wel het geval was. Ze twijfelen dan ook niet aan hun vondst.  Daarna konden de astronomen een beter 'daderprofiel' opstellen. Het sterretje in de Schorpioen vertoonde in 1934, 1935 en 1942 kleine uitbarstingen, en staat dan ook bekend als een zogeheten dwergnova. Sterrenkundigen hielden er rekening mee dat het bij nova's en dwergnova's misschien om heel verschillende objecten gaat. Nu blijkt dat de grote en de kleine uitbarstingen van dezelfde ster afkomstig kunnen zijn. Het is een beetje alsof de seriemoordenaar tussen de bedrijven door ook nog wat winkeldiefstallen pleegt.",other
"Wie vanwege een gebrek aan zonnestralen en een overschot aan grijze regenluchten al bijna in een herfstdipje was geschoten, kan opgelucht ademhalen. Zaterdag en zondag wordt het zonnig en kunnen we zomaar de 21 graden aantikken. Hoe ga jij hiervan genieten?  Ik ga een terrasje pikken  Ik ga naar een pretpark  Ik ga lekker wandelen in een bos  Ik ga lekker sporten  Ik ga niets bijzonders doen  Vloggen iets voor jongeren? Niet wat betreft de 90-jarige oma Marie uit Gemonde. Zouden meer ouderen haar voorbeeld moeten volgen?",other
"Het KNMI gaf vandaag voor grote delen van het land code rood af. Dit betekent dat er sprake is van extreem weer dat grote impact op de samenleving kan hebben. Alleen voor de provincie Limburg en de Waddeneilanden werd geen code rood afgekondigd.  Vanaf middernacht wordt de waarschuwing in het hele land opgeheven en geldt nog code geel.  Het vliegverkeer had veel last van de sneeuwval. De luchthavens in Rotterdam en Eindhoven gingen dicht vanwege het slechte weer. Schiphol schrapte een derde van de vluchten. Ook zette Schiphol 1.300 veldbedden klaar voor gestrande passagiers.  Het openbaar vervoer had te kampen met problemen. Zo reed de NS met een aangepast dienstregeling. Op sommige trajecten was het treinverkeer ernstig ontregeld. Ook reden in grote delen van het land geen bussen meer.  Verschillende hogescholen en universiteiten, waaronder de Universiteit Utrecht, Tilburg University, de Radboud Universiteit in Nijmegen en de Hogeschool van Amsterdam (HvA), hebben tentamens uitgesteld.  Het slechte weer zorgde ook voor problemen op de weg. Het filerecord van dit jaar werd vandaag verbroken. De drukke avondspits zorgde voor veel problemen. Bij Amsterdam, Rotterdam en Den Haag staat het verkeer ""muurvast"", aldus Rijkswaterstaat. In totaal hebben zich als gevolg van de gladheid op de weg 120 incidenten voorgedaan.  Rijkswaterstaat heeft vandaag met 900 strooiwagens ruim zeven miljoen kilo zout gestrooid. Ze gaan voorlopig nog wel even door.  Code rood wordt vanaf middernacht in het hele land opgeheven. Dat meldt het KNMI aan persbureau ANP. Vanaf dat moment geldt wel nog code geel. De verwachting is dat er morgen nog enkele winterse buien kunnen vallen.  De 900 strooiwagens van Rijkswaterstaat hebben sinds zondag in totaal ruim 40.000 kilometer afgelegd. Ook hebben ze zeven miljoen kilo zout gestrooid. ""Ook vannacht gaan we door met volle inzet,"" schrijft Rijkswaterstaat op Twitter.  Er hebben zich maandag 120 incidenten voorgedaan als gevolg van de gladheid op de wegen. Dat meldt Rijkswaterstaat aan de NOS. De filedrukte is grotendeels opgelost. De oorzaken liggen vooral in de eerder vermelde opstoppingen rondom tunnels. Vrachtwagens kwamen daar maar moeizaam de hellingen omhoog. Ook op- en afritten waren extreem glad waardoor voertuigen in de problemen kwamen.  Ook in de ochtendspits moeten weggebruikers nog goed opletten, aldus Rijkswaterstaat. In de loop van de nacht is de sneeuwval in het grootste deel van het land weliswaar gestopt, maar door bevriezing van natte weggedeeltes kan het verraderlijk glad worden.  Luchthaven Schiphol heeft wel al veldbedden klaargezet voor gestrande reizigers. Het zijn er zo'n 1.300 en staa in de nieuwe vertrekhal 1 en achter de douane bij pier D en G. De luchthaven heeft maandag honderden vluchten moeten annuleren als gevolg van het slechte weer.  Ondertussen is Rotterdam Airport ook nog steeds gesloten. De luchthaven ging in de loop van de middag op slot en dat duurt nog tot minimaal 23.00 uur.  Rond verschillende tunnels in de Randstad zijn de problemen nog allerminst opgelost. De ANWB is druk bezig met het helpen van vrachtauto's die de tunnelhellingen niet op komen. Ook noordelijker in het land staat het autoverkeer stil of rijdt langzaam.  De eventuele opvang van gestrande treinreizigers is ""op dit moment nog niet aan de orde"", zo laat een woordvoerder van de NS weten. Momenteel neemt het aantal mensen toe dat vast komt te zitten op stations als Utrecht Centraal en Amsterdam Centraal omdat er weinig tot geen treinen rijden naar deze plaatsen. ""Pas rond half elf hebben we daar meer duidelijkheid over.""  In Utrecht heeft de NS met de Jaarbeurs de afspraak dat in geval van nood reizigers daar kunnen slapen, zo laat de gemeente weten. Een voorlichter heeft nog geen signalen gekregen dat dit al nodig is. ""In eerste instantie zetten de Spoorwegen erop in om mensen thuis te krijgen. Als er dan nog kleine aantallen over zijn, wordt gekeken of zij zelf voor opvang kunnen zorgen. Mocht het echt om grotere groepen gestrande reizigers gaan die geen onderdak kunnen vinden,, dan zijn wij aan zet.""  IJsvrij is er vandaag niet alleen voor de scholieren, ook verschillende studenten hoeven maandag niet naar college of examen. Maakte eerder de Nijmeegse Radboud Universiteit al bekend dat verschillende tentamens heeft geschrapt, nu meldt ook de Groningse Universiteit dat colleges geschrapt zijn. Studenten die vanavond in de schoolbanken hadden moeten zitten, kregen daardoor een avondje vrij.  Ondertussen krijgt het spoorverkeer in het westen van het land steeds meer te maken met de gevolgen van de sneeuwval. Rondom Amsterdam en Utrecht vallen in toenemende mate treinen uit. Rond Amsterdam Centraal is er momenteel helemaal geen treinverkeer mogelijk. Vanaf andere stations, zoals Amsterdam Muiderpoort, rijden er nog wel af en toe treinen.  Haarlem heeft ondertussen te kampen met een wisselstoring als gevolg van het winterweer, waardoor ook daar voorlopig geen treinverkeer mogelijk is. Ook rond Utrecht zijn er problemen. Er rijden geen treinen van en naar Hilversum, Amersfoort en Den Haag.  Ondertussen is Nederland niet het enige land dat last heeft van het winterweer. In Frankrijk zitten sinds zondag zo'n 100.000 huishoudens zonder stroom, met name in het noorden van het land. De oorzaak ligt in de hevige sneeuw- en regenval in combinatie met sterke windvlagen tot 150 kilometer per uur. De storm Ana is afgelopen weekend vanuit de Pyreneeën richting het noorden getrokken.  De drukke avondspits, waarvan de ANWB niet exact kan aangeven hoe groot die is, zorgt rond de grote steden voor veel oponthoud. Rond Amsterdam, Rotterdam en Den Haag staat het verkeer volgens Rijkswaterstaat ""muurvast"". Het winterweer zorgt onder meer voor veel gladheid op de wegen. Vrachtwagens die bijvoorbeeld de Coentunnel proberen uit te rijden, komen moeizaam omhoog:  De NS start morgen de normale dienstregeling weer op. Wel waarschuwt de NS voor de nasleep van het winterweer en adviseert. ""De verwachting is dat de huidige sneeuwval vanavond aanhoudt, waarbij lokaal tot 15 cm sneeuw kan vallen. Dit kan nog gevolgen hebben voor de situatie op het spoor, ook morgenochtend.""  Ook Schiphol heeft nog last van de sneeuw. NRC-medewerker Casper van der Veen is aan het eind van de middag geland op Schiphol en trof op de luchthaven lange rijen met gestrande reizigers. Schiphol adviseert reizigers informatie over hun vlucht op te zoeken. Een derde van alle vluchten op de luchthaven is geannuleerd.  In grote delen van het land zijn vanwege de slechte weersomstandigheden de bussen gestopt met Rijden. De stadsbussen van Arriva rijden in Lelystad en Bergen op Zoom niet meer. Ook in de regio Rivierenland rijden voorlopig geen bussen van Arriva. In de regio Hilversum en Haaglanden zijn de bussen van Connexxion gestopt met rijden.  De Centrale Raad van Beroep heeft alle zittingen voor morgen geannuleerd vanwege het slechte weer. Volgens persbureau ANP hebben andere rechtbanken besloten zittingen later te laten beginnen dan gepland.  Eerder op de dag maakte de Dienst Justitiële Inrichtingen al bekend vandaag alleen strikt noodzakelijke ritten uit te voeren.  De slechte weersomstandigheden zorgen vandaag voor een filerecord. Volgens de ANWB is het niet duidelijk hoeveel kilometer file er precies staat. De actuele cijfers worden vertroebeld omdat op veel wegen langzaam wordt gereden vanwege het slechte weer. Het verkeer loopt hier wel door.  De luchthaven in Rotterdam is vandaag tot zeker 18.00 uur gesloten vanwege het slechte weer. Het vliegveld adviseert alle passagiers rekening te houden met vertraging of annulering van hun vlucht. ""We adviseren u om de actuele vluchtinformatie op de website in de gaten te houden,"" aldus de luchthaven.  Verschillende universiteiten en hogescholen gelasten de tentamens voor maandag. Onder meer de Universiteit Utrecht, Tilburg University, de Radboud Universiteit in Nijmegen en de Hogeschool van Amsterdam (HvA) hebben dat besloten. Ook de Universiteit van Amsterdam (UvA) stelt de tentamens van maandagmiddag uit.  Op Schiphol is vanwege het slechte weer één op de drie vluchten geschrapt. In totaal gaat het om 430 vluchten van verschillende maatschappijen, zo meldt een woordvoerder van Schiphol aan persbureau ANP. Ook is een groot aantal vluchten vertraagd door de beperkte baancapaciteit van de luchthaven.  Schiphol roept reizigers die maandag vliegen om hun reisinformatie in de gaten te blijven houden. Op de luchthaven worden broodjes en flesjes water uitgedeeld als dat nodig is.  Er wordt met sneeuwploegen gewerkt om de baancapaciteit weer omhoog te krijgen - hier gaat de luchtverkeersleiding uiteindelijk over. In de vertrekhallen van Schiphol is het druk maar ""beheersbaar"", zo zegt de woordvoerder. Voor de vele reizigers die gestrand zijn, zit er weinig anders op dan te wachten.  Het weeralarm en de waarschuwingen van Rijkswaterstaat en de ANWB gelden ook voor de Dienst Justitiële Inrichtingen, die onder meer het vervoer van gedetineerden regelt. De DJI heeft een speciaal protocol voor dit soort weer, wat voorschrijft dat er alleen strikt noodzakelijke ritten worden uitgevoerd.  Niet alleen Schiphol en Eindhoven Airport hebben last van het noodweer - ook de luchthaven Brussel-Zaventem ondervindt grote problemen door de sneeuw. In de loop van maandag zijn zeker honderd vluchten vertraagd en stijgen tachtig vluchten helemaal niet meer op.  Dat meldt een woordvoerder van de luchthaven aan het Franse persbureau AFP. Wel is een sneeuwschuiver erin geslaagd om een van de drie start- en landingsbanen sneeuwvrij te maken. Brussel-Zaventem is de drukste luchthaven van België en een belangrijk overstappunt voor vluchten uit Londen, Parijs en Frankfurt.  Vanwege het gevaarlijke weer haalt vervoerder Arriva in een aantal regio's de bussen terug. Onder meer bussen in Oost-Brabant blijven binnen, het gaat om het gebied van Den Bosch, Uden en Tilburg. Ook bussen in de Gelderse regio Rivierenland rijden niet langer meer, zo meldt Arriva via Twitter.  Vervoerder Connexxion staakt de dienstregeling in Eindhoven vanwege het slechte weer. In de provincie Zeeland werd de dienstregeling korte tijd stilgelegd - die wordt inmiddels hervat, zo meldt Connexxion op Twitter. Vanwege de extreme drukte laat de vervoerder weten dat de klantenservice slecht bereikbaar is.  Meerdere dierentuinen in Nederland zijn maandag gesloten vanwege de sneeuwval. Ouwehands Dierenpark in Rhenen en Dierenpark Amersfoort zeggen dat het te gevaarlijk is om bezoekers te ontvangen. Takken kunnen afbreken door het gewicht van de sneeuw. Dierenpark Amersfoort zegt dat de dieren niet in gevaar zijn.  Dierenpark geslotenWegens de sneeuwval gaat ons park vandaag niet open. De kans bestaat dat er takken van de bomen loskomen en daarom blijft het park met het oog op de veiligheid vandaag gesloten. De veiligheid van de dieren is niet in gevaar: zij verblijven op veilige plekken. pic.twitter.com/ykbpQ8rjTV  Ook het Openluchtmuseum bij Arnhem is gesloten vanwege gladheid en hevige sneeuwval. De Efteling blijft open, maar op Twitter laat het Brabantse attractiepark weten dat buitenachtbanen waarschijnlijk wel de hele dag dichtblijven.  Eindhoven Airport is gesloten vanwege het extreme weer. De start- en landingsbaan is niet langer begaanbaar, waardoor er geen vliegtuigen meer kunnen opstijgen en landen. Vluchten vanaf Eindhoven zijn vertraagd of geannuleerd, of worden uitgevoerd vanaf andere luchthavens.  De luchthaven roept reizigers op om bij vragen contact op te nemen met hun luchtvaartmaatschappij of te kijken op de eigen site.  Rijkswaterstaat waarschuwt automobilisten om maandag niet de weg op te gaan in verband met het slechte weer. Er kunnen volgens de wegbeheerder gevaarlijke rij-omstandigheden ontstaan door de gladheid. Wie maandagmiddag of - avond niet per se de weg op hoeft, wordt sterk afgeraden om dat te doen.  Verder wordt aangeraden om het rijgedrag aan te passen: langzaam en voorzichtiger rijden en niet onnodig van rijstrook wisselen. Ook raadt Rijkswaterstaat aan om afstand van elkaar te houden en strooiwagens de ruimte te geven.  Vanaf dit moment heeft het KNMI voor heel Nederland code oranje afgegeven.  Scholen door het hele land geven leerlingen maandag na 12.00 uur ijsvrij, zodat ze op tijd naar huis kunnen voor het zware winterweer begint. Alle middelbare scholen van het EHL in Deventer schorten rond het middaguur de lessen op, net als scholen in onder meer de omgeving van Arnhem, Amsterdam en Rotterdam.  Alle hogescholen van Avans, die in Den Bosch, Breda en Tilburg zitten, gaan ook dicht. Het Zwolse Windesheim doet hetzelfde. In Amsterdam sluit de HvA de deuren en stelt de tentamens uit. De Universiteit van Amsterdam blijft vooralsnog gewoon open.  In de zuidelijke provincies regent en sneeuwt het al een tijdje, wat volgens de ANWB op de wegen voor overlast door gladheid zorgt. Naar verwachting blijft de sneeuw vanaf het middaguur langer liggen, waardoor er grotere problemen kunnen ontstaan.  NS roept reizigers op om maandag zo vroeg mogelijk richting huis te gaan, in verband met het slechte weer. De verwachting is dat er treinen kunnen uitvallen en dat de avondspits behoorlijk druk zal worden. Volgens de voorspellingen zal in de middag in het hele land sneeuw vallen, waardoor eerder de ANWB al waarschuwde voor een extreme avondspits.  Door een defecte trein bij Dronten hebben 125 passagiers maandagochtend zeker anderhalf uur vastgezeten. Dat meldt ANP. De stroomvoorziening bovenop de trein heeft het door het winterweer niet gehouden, waardoor de wagons tot stilstand kwamen. De gestrande reizigers zijn met bussen naar stations gebracht.  De trein kwam tussen Dronten en Kampen-Zuid om 08.30 uur tot stilstand.  Voor veel leerlingen duurt het weekend een dagje langer: vanwege de winterse omstandigheden laten sommige scholen de lessen van maandag niet doorgaan. De scholen verwachten volgens persbureau ANP dat de lessen dinsdag gewoon hervat kunnen worden.  Het gaat onder meer om het 4e Gymnasium in Amsterdam, het Amadeus Lyceum in Vleuten, het Coornhert Gymnasium in Gouda, de Gomarus Scholengemeenschap in Gorinchem en het Wellant College in Alphen aan den Rijn.  Scholen mogen volgens de wet gesloten blijven als er sprake is van ""overmacht"", bijvoorbeeld als het gebouw niet te bereiken is of als de verwarming niet werkt. Als er ijsvrij is, moet de school wel voortijdig de ouders inlichten en opvang regelen als het de ouders niet tijdig lukt.  Uitgerekend maandag kampt routeplanner 9292 met een storing. Veel reizigers die de auto willen laten staan vanwege het winterweer zijn aangewezen op het openbaar vervoer, maar kunnen hun reis met de app niet inzien. Er verschijnt bij veel gevallen de tekst ""er is een onbekende fout opgetreden."" Volgens de overzichtssite www.allestoringen.nl waren er rond 08.30 uur ruim 2.600 meldingen van een storing op de app en site van 9292.  Sinds dit weekend heeft NS de nieuwe dienstregeling ingevoerd. Wie met de trein wil kan nog altijd terecht bij de routeplanner van NS, waar geen problemen zijn.  Het valt erg mee met de drukte op de wegen maandagochtend. Volgens de ANWB komt dit omdat het advies om thuis te blijven, goed wordt opgevolgd. Evengoed wordt er een zeer drukke avondspits verwacht vanwege het slechte weer. Er wordt lokaal tot 20 centimeter sneeuw voorspeld.  KLM schrapt vanaf maandagmiddag 15.30 uur zeker 122 vluchten. Het gaat vooral om retourvluchten naar Europese bestemmingen, aldus de luchtvaartmaatschappij. Schiphol houdt rekening met verminderde capaciteit op de landingsbanen vanwege de sneeuw.  Voor wie op maandag vliegt kan via deze link zijn of haar vluchtstatus inzien en eventueel een nieuw ticket boeken.  De waarschuwingen van Rijkswaterstaat lijken effect te hebben. Er is veel minder verkeer op de weg deze maandagochtend. Veel mensen hebben besloten om vandaag vanuit huis te werken. Het verkeer dat wel is vertrokken is eerder van huis gegaan, meldt de VID.  De sneeuwbuien zorgen natuurlijk niet alleen voor overlast, het leverde ook schitterende beelden op die massaal werden gedeeld op social media. Van verstilde landschappen tot creatief gefabriceerde sneeuwpoppen. Op de Veluwe viel op sommige plekken meer dan 30 centimeter sneeuw. Wintersportliefhebbers konden eindelijk in eigen land snowboarden en skiën.  Met een snowboard achter een kite door de sneeuw op de Ginkelse Heide. Foto Vincent Jannink/ANP Anderen gingen op de skies achter een kite door de sneeuw. Foto Vincent Jannink/ANP Foto Vincent Jannink/ ANP  De KNMI verwacht dat in de loop van de ochtend het gaat sneeuwen in het zuiden van het land. Deze sneeuwbuien trekken gedurende de dag over het land. Op veel plaatsen valt 5 tot 10 centimeter sneeuw. Buienradar verwacht dat er maar liefst 20 centimeter sneeuw gaat vallen in Zeeland en Brabant.  De NS heeft vanwege het slechte weer minder treinen ingezet. Op de meeste plekken rijden de treinen elk half uur in plaats van elk kwartier of elke tien minuten. De aangepaste dienstregeling staat online. Vooral in de middag en de avond wordt veel overlast verwacht, zo schrijft de NS.  ""Tijdens de avondspits zal de hinder voor reizigers zeer groot zijn. Reizigers krijgen het dringende advies om hier rekening mee te houden en hun reis hierop aan te passen.""  Op het traject Utrecht Centraal - Hilversum rijden momenteel geen treinen. Er zijn bussen ingezet die stoppen op alle tussengelegen stations. Ook tussen Arnhem en Zutphen rijden geen treinen vanwege werkzaamheden, dat duurt tenminste tot 14.00 uur.  Vanwege de slechte weeromstandigheden openen we vandaag weer een sneeuwblog. De ANWB en Rijkswaterstaat hebben opgeroepen om zoveel mogelijk thuis te blijven.  ""De snelwegen lijken nu schoon maar in grote delen van het land is het onder nul en daarom kunnen de op- en afritten en bochten glad zijn. Als je toch de weg op moet, houdt rekening met de onzichtbare gladheid. Pas je snelheid aan.""  De ochtendspits is al vroeg begonnen. Er staat ruim 90 kilometer file. Vooral op de A2, A7 en de A27 moeten automobilisten rekening houden met veel vertraging.  Het winterweer zorgt op maandag op de (spoor)wegen voor veel overlast. Er wordt geadviseerd om niet de weg op te gaan. Het KNMI heeft rond 13.00 code rood afgekondigd voor grote delen van het land.",other
"Dinsdag, 10 oktober 2017 om 22:37  Niet Zwitserland maar Portugal heeft dinsdagavond de eerste plaats in Groep B van de kwalificatiereeks voor het WK in Rusland opgeëist. De regerend Europees kampioen pakte dankzij een 2-0 zege ten koste van de Zwitsers, die vanaf de eerste speeldag aan kop gingen en ondanks negen overwinningen (!) toch aan de playoffs moeten deelnemen, het directe toegangsbewijs voor het WK. Het doelsaldo is doorslaggevend, daar beide landen 27 punten verzamelden: + 28 om + 16.  De eerste helft leek doelpuntloos te eindigen, maar een ongelukkig moment in de defensie van Zwitserland bracht het scorebord enkele minuten voor rust toch in beweging. Yann Sommer verliet zijn doel om een goede en lage voorzet van Eliseu onschadelijk te maken, en wierp zich voor João Mário. De bal kwam via de twee ongelukkig tegen Johann Djourou, die tot zijn ontsteltenis zag hoe de bal in zijn eigen doel verdween. Een hard gelag voor Zwitserland, daar Portugal tot dat moment amper gevaarlijk was geweest.  Het strijdplan van Zwitserland in Lissabon was immers duidelijk: de meest creatieve spelers van het team van Santos, zoals Bernardo Silva en Cristiano Ronaldo, hevig onder druk zetten en dat sorteerde effect. Portugal was alleen gevaarlijk via André Silva, wiens inzet door Sommer over de lat werd getikt. In de tweede helft liet Portugal zich ietwat meer gelden en dat resulteerde na 57 minuten spelen in de 2-0. Na een heerlijk voorbereidend werk van João Moutinho en Bernardo Silva werkte de vrijstaande André Silva het leer in tweede instantie achter Sommer.  Met de inbreng van Steven Zuber en Breel Embolo hoopte Zwitserland voor de ommekeer te kunnen zorgen, maar Portugal gaf de dubbele voorsprong niet meer uit handen. Een inzet van Haris Seferovic was het enige gevaarlijke moment van de bezoekers. Het was aan Sommer te danken dat Pepe en Ronaldo in de laatste tien minuten niet voor een ruimere overwinning zorgden.  Verdiende overwinning van Portugal. Ik ben blij dat we Ronaldo, Quaresma, pepe, enz. kunnen bewonderen op het WK. Ik hoop dat messi en co ook naar het WK kunnen gaan. De 2 beste voetballers op de planeet moeten aanwezig zijn op het WK. Zwitserland was super matig en kon niks creëren. De beste speler op het veld was joao mario die overal op het veld te bekennen was gevolgd door bernardo silva. Pepe is echt een beest. Wat ben ik blij dat hij speelt voor mijn club.  Snapje, Pepe is de meest onderschatte verdediger van de afgelopen jaren. Verdedigers worden sws onderschat. Mensen hemelden Ronaldo op op het EK terwijl Pepe de grote ster was, mensen hemelden Messi op op het WK terwijl Mascherano (!) de grote ster was. Pepe is veel beter dan Ramos. Elke keer als je hem ziet spelen besef je dat en besef je hoe goed hij is! Je ziet hoe matig de defensie van Real is zonder Pepe. Hierdoor gaat het nu ook helemaal mis in de competitie en het is zeker niet klaar. Gelukkig staan Ronaldo en Pepe er op het WK! Hopelijk presteert Portugal hier nu dan een keertje goed want ze zijn al 2 WK's matig met een goede groep!  Inderdaad. Ik vind het niet normaal. Je speelt 10 wedstrijden in de kwalificatieronde.. je wnt de eerste 9 wedstrijden (!) vanaf augustus 2016 tot aan vandaag. Dan verlies je vandaag uit bij Portugal wat natuurlijk kan, en dan speel je playoffs terwijl Zweden, Ierland en Griekenland dat ook spelen.. te bizar..  Mooi dat Ronaldo en co het direct afmaken in eigen huis. Portugal met Ronaldo, horen hoe dan ook op het WK. Zuur voor Zwitserland natuurlijk, hopelijk redden ze het via de play-offs. Het is ze gegund. Alles gewonnen op Portugal uit na.  Hopelijk red Argentinie en Messi het ook paar uur later. Het kan niet zo zijn dat Argentinie en Messi ontbreekt.  Ik hoop stiekem eigenlijk dat Argentinie het juist niet haalt. Op zich horen Messi en Argentinie als land zeker op het wk. Maar als je al jarenlang zo ongelofelijk rot speelt met zon wereldselectie, dan mag dat wat mij betreft best afgestraft worden.  Di Maria, Aguero, dybala, Messi, icardi, Higuain, tevez, mascherano, banega, otamendi, rojo, garay, Lamela. Ik denk dat je hier wel een mooie selectie van kan maken. Met zo een aanval moet je altijd wel een aantal kunnen scoren. Hoe slecht je verdediging ook is.  Het gekke is, ook op het vorige WK zou je denken dat je een doelpuntenmachine hebt, maar Argentinie kwam uiteindelijk met behoorlijk saal verdedigend voetbal in de finale terecht, zonder vuurwerk van al die toppers.  Ook al roept met vaak dat het EK winnen moeilijker is, dan het WK, is dat natuurlijk niet waar. Het EK wordt incidenteel nog gewonnen door een outsider. BIj het WK gebeurd dat nagenoeg nooit.  Mooi dat Portugal met toppers als Ronaldo en Pepe er bij is, maar verwacht niet dat ze het kunstje kunnen herhalen. Argentinie gaat het ook wel halen verwacht ik. Colombia en Peru spelen tegen elkaar en Ecuador uitzou een eitje moeten zijn, ondanks de hoogte.  Ecuador uit bedoel je. Maar ja dat verandert niks aan het feit dat het een eitje zou moeten zijn. Ecuador speelt tenslotte nergens meer voor. Messi moet vandaag opstaan en die Argentijnen naar het WK schieten. Dit zal het laatste WK zijn waarin hij nog op topniveau is. Het WK hierop zal hij alweer 35 zijn.  Bernardo Silva is echt een koning. De nieuwe voetbalkoning van Portugal. Maar die laatste kans heeft hij toch echt ontzettend verprutst. Hij had alle tijd om die bal af te geven aan Ronaldo. Die had 'em er zeker ingeknald.  Je moet inloggen om te reageren. Heb je nog geen account? Dan kun je je gratis registreren.Inloggen  Niet Zwitserland maar Portugal heeft dinsdagavond de eerste plaats in Groep B van de kwalificatiereeks voor het WK in Rusland opgeëist. De regerend Europees kampioen pakte dankzij een 2-0 zege ten...Lees verder",entertainment
"Het gezicht van Kurt d'Haeseleer (Anderlecht, 1974) betrekt spontaan als hij terugdenkt aan dat lange jaar na zijn studie en klaart even snel weer op als hij over zijn huidige werkplek vertelt. Nadat hij de opleiding film-video aan het Sint Lucas-instituut in Brussel had afgerond, werkte hij een jaar voor de Brusselse televisie. Zucht. ,,Als cameraman werkte ik mee aan reportages over Europese onderwerpen, zoals stemrecht. Ik was zo blij dat ik dat achter me kon laten.'' Want D'Haeseleer wil zelf beelden maken en verzinnen, ze bewerken op de computer, monteren en de kijker meesleuren door zijn beeldtaal en obsessies.  Kunstenaar Peter Missotten had zijn eindexamenfilm 'File' gezien en redde D'Haeseleer uit de televisiewereld. Hij mocht bij de Filmfabriek komen werken, het audiovisueel-grafische collectief dat Missotten tien jaar geleden had opgericht in een voormalige melkfabriek in Bierbeek, vlakbij Leuven. Het is een uit de kluiten gewassen boomhut voor volwassen jongens, zegt D'Haeseleer. Een visueel laboratorium waarin het rustig werken is. Aan de zijkant van het gebouw zit een montage- en geluidsstudiotje, binnen zijn er twee kantoorruimtes, opbergplekken en een las- en constructie-atelier. En nog een dakterrasje waarop de zon neerbonst en waar het boomrijke uitzicht bestaat uit een voetbalveld, een verkoophal voor goedgeprijsde kleding en het huis van de dove buurvrouw. Op dit dak maakte D'Haeseleer enkele opnames voor zijn installatie 'S*CKMYP', al zijn die beelden in het eindresultaat onherkenbaar geworden.  Het voorbije jaar heeft hij vooral aan 'S*CKMYP' gewerkt en vanaf vandaag is de installatie te beleven in zijn solopresentatie op het World Wide Video Festival (WWVF) in Amsterdam. 'S*CKMYP' voelt aan als een soloproject. Ook al reikte Missotten D'Haeseleer het gelijknamige gedicht van de Vlaming Peter Verhelst aan en hielp hij ook bij de technische uitwerking ervan. En de elektronische muziek komt van Köhn, oftewel de Belg Jurgen Deblonde.  Maar gebruikelijker is het voor D'Haeseleer om aan Filmfabriek-producties te werken, wat uitsluitend projecten in de culturele wereld zijn. De afgelopen jaren maakte het gezelschap bijvoorbeeld de publiciteitsposters van het RO-Theater en werkte technisch en inhoudelijk mee aan allerlei opera- en theaterproducties. Als beeldenmaker was D'Haeseleer betrokken bij 'The woman who walked into doors' (2001) en een jaar later bij 'Paysage sous surveillance' van Georges Aperghis. Zodra over anderhalve week het WWVF voorbij is, begint de Filmfabriek aan het decor van een nieuwe opera van Aperghis, 'Avis de tempête'.  De tekst 'S*CKMYP' van Verhelst is lang en complex. Die zit vol gedachtespinsels, herinneringen, doodsvisioenen en fantoomangsten. De enige zekerheid is dat er geen zekerheden bestaan, stelt het vertellende personage.  D'Haeseleer heeft de tekst in vieren geknipt en bij elk deel beelden gezocht. Op vier monitoren zie je gezichten, een vrouw verstrikt in een web, een huis dat dichterbij komt terwijl het beeld verschuift. Zoals het gedicht (voorgelezen door Verhelst) associatief verspringt, zo transformeert ook het beeld continu. Steeds steviger grijpt het je vast.  ,,Ik heb Verhelst niet gevraagd waar zijn tekst over ging, maar voelde wel dat die paste bij waar ik mee bezig was. De wereld die net achter de gewone wereld zit, en die je hersenlobben binnenkruipt zonder dat je het beseft. Had ik de tekst niet gehad, dan waren mijn beelden niet zoveel anders geworden. En als Verhelst woorden bij mijn beelden had moeten zoeken, was ook hij mogelijk op hetzelfde uitgekomen. We hebben beiden onze eigen methodiek en stijl, net zoals Köhn, en dat alles komt goed samen.''  ,,'S*CKMYP' moet je meeslepen in één richting maar is tegelijkertijd niet eenduidig. Voor mij voelt het als een nachtelijke rooftocht langs een typisch Vlaamse woonwijk. Onderhuidse verlangens, dromen en nachtmerries worden gestolen en door elkaar geklutst.''  D'Haeseleer werkt veel met technische effecten, zoals morphing, waarbij beelden in elkaar overlopen. ,,Niet de techniek maar de intensiteit die je ermee oproept is belangrijk. Ik wil in mijn eigen beeldtaal een bevreemdende rollercoaster-Hollywoodfilm maken.'' Hij put daarvoor uit een groot beeldarchief. Zo had hij voor de tachtig beeldminuten van 'S*CKMYP' 75 uur aan opnames verzameld. ,,Natuurlijke selectie werkt vervolgens het best. Als ik me een opname na drie maanden nog herinner, is die blijkbaar goed genoeg om iets mee te doen.''  Hij neemt beelden in de omgeving op, vaak met medewerking van familieleden of locaties in de buurt en bewerkt die tot iets onalledaags en ongeziens. Zo is een opname van zijn moeder onder een douchestraal veranderd in een beeld van een vrouw die vastzit in het slijm en pijn heeft.  Het is niet de bedoeling een verhaal te vertellen, of de waarheid vast te leggen. 'File', zijn eerste grotere werk dat ook in Amsterdam vertoond wordt, gaat over mobiliteit, wordt vaak opgemerkt. ,,Ik hoop meer gemaakt te hebben dan een video over snelheid en mobiliteit. Als ik iets niet wil is het namelijk video's óver iets maken. Ze moeten ervaringsmachines zijn. En ik wil ook geen illustratie maken bij wat ik gelezen heb. Wat ik aan theoretische bagage heb, schakel ik daarom uit. Ik werk intuïtief en duw mijn ervaring en kennis mijn achterhoofd in.''  'File' zou je verhalend kunnen noemen omdat er een opbouw in zit, een begin en een eind. ,,Maar het zijn altijd verhalen die naar de vaantjes zijn geholpen. En als er al een waarheid in zit, is het een vernietigde waarheid.'' In zijn werk komen bepaalde obsessies terug, zoals snelheid en suburbane landschappen. ,,Maar ik doe geen enkele poging die obsessies rationeel te verklaren. Het is niet de bedoeling dat je na afloop zegt dat je het snapt. Je krijgt wat hints, je voelt de noodzaak van het werk en ziet dat het niets anders had kunnen worden dan dit. Maar je weet dan nog niet precies waar het over ging.''  Er is al eerder een account aangemaakt met dit e-mailadres, bij Trouw of een andere titel van onze uitgever.Klik hierom u aan te melden, klik hierals u uw wachtwoord vergeten bent.  Het e-mailadres bij dit profiel is nog niet bevestigd. Een link om te bevestigen kunt u vinden in uw inbox.Bent u de link kwijt? Vraag hier een nieuwe aan.",entertainment
"Vandaag is de Ziekenhuis Top 100 verschenen, waarin je kunt zien hoe Nederlandse ziekenhuizen scoren op het gebied van onder andere operaties, verpleging, opname en medicaties. Is een lage score voor jou reden om naar een ander ziekenhuis te gaan?  Ja, want ik wil de beste zorg  Nee, ik heb vertrouwen in het ziekenhuis in mijn buurt  In Helmond gaan op een aantal routes Flexbussen rijden omdat de huidige buslijnen niet rendabel zijn. Omwonenden zijn uit protest een petitie gestart omdat de vervangende bussen duurder zijn en alleen rijden op telefonische afspraak. Moet er publiek geld worden uitgegeven om dit soort buslijnen in stand te houden?  Ja, openbaar vervoer moet voor iedereen toegankelijk blijven, ook als dat extra geld kost",business
Het is donderdag nationale plasdag. In veel plaatsen zijn er maar weinig openbare toiletten. Heb jij daarom je blaas wel eens in het openbaar geleegd?  Ja  74%  Nee  26%  Aantal keer gestemd: 1636 keer  Steeds minder mensen gaan naar de bibliotheek om een boek te lenen. Het aantal geleende boeken is met ruim de helft afgenomen vergeleken met eind jaren tachtig. Leen jij nog weleens een boek bij de bibliotheek?,entertainment
"Hoe moeilijk ligt klimaatbeleid in de formatie? Alle partijen staan achter het klimaatakkoord van Parijs. Maar veel dossiers blijken taai.  Marike Stellinga  18 juli 2017  Foto’s John Gundlach/Erik van ’t Woud/ANP/HH/iStock  Het lijkt heel moeilijk: twee groene partijen (D66 en ChristenUnie) zitten aan de onderhandelingstafel tegenover twee partijen (VVD en CDA) die weinig op hebben met een streng klimaatbeleid.  Voor D66 en ChristenUnie is dit allemaal in orde: rekeningrijden, kolencentrales sluiten en een klimaatwet.  VVD, CDA, D66 en ChristenUnie praten nu drie weken over de vorming van een kabinet. Wat zijn de grote thema’s aan tafel en wat zijn de verschillen tussen de vier partijen? In dit stuk staat het moeilijke thema Klimaat centraal. Eerder schreven we al over de splijtende thema’s migratie en de medisch-ethische kwesties als de ‘voltooid leven’-wet.  VVD en CDA willen ook de doelen uit het klimaatakkoord van Parijs halen, maar hoe precies: heel duidelijk zijn ze er niet over. Er zijn grote verschillen, maar toch, welke betrokkene je er ook over hoort, onmogelijk om die te overbruggen is het niet. Want in essentie snappen de partijen elkaar wel.  VVD en CDA zijn weliswaar niet zo concreet als D66 en ChristenUnie in hun plannen om de CO2-uitstoot te verminderen. Maar de twee partijen vinden wel dat er veel moet gebeuren om ‘Parijs’ te halen. Dat helpt in een formatie. Er is een gezamenlijk doel, zeggen betrokkenen. De vraag is hoe dat doel bereikt wordt.  Dat daarbij pijnlijke maatregelen nodig zijn die de landbouwsector, verkeer en vervoer en huishoudens raken, erkennen de betrokken partijen allemaal. Een gezamenlijke zorg bij de onderhandelende partijen is: draagvlak bij de bevolking vinden.  De doelen van ‘Parijs’ vragen om een enorme verandering van ons energiesysteem, zegt Jan Ros, senior onderzoeker bij het Planbureau voor de Leefomgeving. Eigenlijk moeten we zoveel mogelijk elektriciteit als energiebron gebruiken, of we nu autorijden of koken, vindt hij. Die elektriciteit moeten we bovendien zonder fossiele brandstoffen (olie, kolen, gas) opwekken. En dat moet snel: die hervorming moet aan het eind van de eeuw voltooid zijn. Ros: „Dat is een enorme opgave.”  D66 en ChristenUnie willen – anders dan VVD en CDA – stappen maken die verder gaan dan de huidige EU-afspraken, maar zij zien net als VVD en CDA in dat Nederland niet al te drastisch kan afwijken van andere Europese landen. Dan wordt de kans te groot dat bedrijven vertrekken naar een minder streng Europees land, dat bovendien minder schoon produceert. Klimaat niet geholpen, Nederlandse economie wel geschaad.  Een voordeel ten opzichte van de vorige formatiepoging met GroenLinks is dat D66 en ChristenUnie minder hoge milieubelastingen willen dan GroenLinks. Wat het ook makkelijker maakt: in de verkiezingscampagne was er weinig aandacht voor klimaatbeleid. Dat maakt gezichtsverlies bij een compromis kleiner.  Er blijven wel genoeg moeilijke dossiers over. Vier moeilijke en één makkelijke op een rij.  Alle vier de partijen onderschrijven het klimaatakkoord van Parijs. Maar wat betekent dat? Hoe snel moet de CO2-uitstoot dalen zodat de aarde niet meer dan 2 graden opwarmt in 2050? Moet Nederland ambitieuzer zijn dan de rest van de EU?  Brussel eist nu een reductie van de CO2-uitstoot van minimaal 40 procent in 2030. VVD en CDA willen dat doel halen. Maar volgens het Planbureau voor de Leefomgeving is die afspraak niet genoeg om ‘Parijs’ uit te voeren. Daarvoor is een vermindering van 45 tot 50 procent nodig. D66 en ChristenUnie willen zelfs dat de CO2-uitstoot in Nederland 2030 met 55 procent is verminderd. Dat moet ook wettelijk worden vastgelegd, vinden zij. VVD en CDA zien weinig in zo’n klimaatwet.  De allerbeste klimaatmaatregel zou zijn om de Europese CO2-prijs fors te verhogen (en het aantal emissierechten fors te verlagen), vinden alle vier. Dan kunnen grote bedrijven niet verkassen naar Polen en daar vervuilen. De EU-afspraken over CO2-emissierechten stimuleren bedrijven onvoldoende om schoner te worden. Maar EU-besluiten hierover zijn er nog lang niet: er is in diverse landen verzet. Daar moet Nederland niet op wachten, vinden D66 en ChristenUnie. Dat moet wel, vinden VVD en CDA.  De landbouwsector, verkeer en vervoer en woningen vallen niet onder de EU-afspraken maar stoten wel broeikasgas uit. Voor die sectoren moeten EU-lidstaten dus zelf doelen stellen. Dat kan bijvoorbeeld door elektrisch rijden te stimuleren, maar ook door belasting te heffen op autorijden.  VVD en CDA zijn tegen rekeningrijden. D66 wil het voor personenauto’s en vrachtverkeer. De ChristenUnie is gematigder dan D66. De partij wil alleen een kilometerheffing voor bestelauto’s en vrachtverkeer invoeren, niet voor personenauto’s.  Vee stoot veel broeikasgas uit. De vier partijen willen dat verminderen door bijvoorbeeld mest te vergisten en te gebruiken om energie op te wekken. Maar is dat genoeg? Of moet de veestapel ook krimpen? D66 vindt van wel: in 2030 zou er een kwart minder varkens en melkkoeien moeten zijn. Boeren krijgen daarbij wel hulp van de overheid. CDA en ChristenUnie hebben beiden boeren in hun achterban. Harde maatregelen om de veestapel te verkleinen liggen daarom moeilijk. De VVD is minder uitgesproken.  Op dit terrein maken de partijen dezelfde analyse: voor het energieverbruik moet Nederland minder afhankelijk worden van fossiele brandstoffen. Wel denken ze verschillend over de manier waarop de overheid zo’n omslag bereikt: door goed gedrag te stimuleren via subsidies en investeringen óf ook door slecht gedrag te ontmoedigen of te bestraffen (via belastingheffing op vervuiling, bijvoorbeeld). Grof gezegd: de groene partijen zijn minder tegen straf dan VVD en CDA.  Nog zo’n kwestie: in hoeverre kan het nieuwe kabinet de industrie belastingen en normen opleggen die verder gaan dan die in andere landen? Het grote bedrijfsleven vraagt om groen beleid. Tegelijk kunnen zij - anders dan burgers en kleine bedrijven - verkassen uit Nederland om nare maatregelen te vermijden. Maar als er in Europa niets gebeurt dan komt de klimaatrekening vooral bij burgers en kleine bedrijven terecht. Een mogelijke middenweg is grote bedrijven ook belonen met subsidies die de overgang naar andere energiebronnen goedkoper maken. Ook in de energiesector spelen dit soort vragen. Moeten de kolencentrales sneller dan gepland dicht? Ja, zeggen D66 en ChristenUnie. Nee, zeggen VVD en CDA.  Een van de kansrijkste maatregelen lijkt het isoleren van woningen en gebouwen om zo het energieverbruik - en dus de CO2-uitstoot - te verminderen. Hoe dat het beste kan, is onderwerp van discussie. Het CDA is op dit punt wel concreet: er moet een ontwikkelingsbank komen voor technologie, innovatie en duurzaamheid, met geld van de overheid. Die moet ervoor zorgen dat alle woningen, bedrijven en gebouwen voor 2035 zijn geïsoleerd. Maar isoleren kan ook worden gestimuleerd via een lening van woningcorporaties aan huishoudens. Die kunnen ze vervolgens afbetalen via hun energierekening.",politics
"BERGEN OP ZOOM - Chemiebedrijf Sabic heropent volgend jaar een grondstoffenfabriek in Bergen op Zoom, die in 2014 werd gesloten. Vanwege nieuwe toepassingen en een toegenomen vraag wordt de installatie weer in gebruik genomen.  Hoeveel geld er gemoeid is met de heropening, moet nog blijken. ""We doen nog onderzoek om te bepalen of de hele installatie weer opengaat of slechts een deel van de fabriek'', aldus woordvoerder Peter van den Eijnden. Dat onderzoek moet eind juni afgerond zijn. Dan weet Sabic ook hoeveel banen er komen. ""Het zit nu in de fase van een broedende kip en die moet je vooral niet storen"", voegt Van den Eijnden er aan toe.PersoneelBij de sluiting van de fabriek in 2014 gingen tientallen banen verloren. Al viel het aantal gedwongen ontslagen uiteindelijk lager uit dan verwacht. Een deel van het personeel kon bij andere fabrieken van Sabic in Bergen op Zoom terecht.  De website van Omroep Brabant maakt gebruik van functionele en analytische cookies om inzicht te krijgen in de werking en effectiviteit van www.omroepbrabant.nl. De verzamelde gegevens worden niet gebruikt om activiteiten van individuele gebruikers te volgen, maar zijn nodig om de website goed te laten functioneren. De advertentie en social media cookies van derden verzamelen mogelijk ook gegevens buiten de website van Omroep Brabant. Door op accepteren te klikken, geef je toestemming voor het plaatsen van cookies bij bezoek aan deze website. Meer weten over deze cookies? Klik dan op info.",business
"Benaouf A. is er in geslaagd een soort plattegrond van de gevangenis in Roermond te maken en te sturen naar zijn handlangers. Zij probeerden afgelopen november hun vriend met een gekaapte helikopter te bevrijden uit de gevangenis.  Vandaag diende de zaak voor het eerst, slechts één van de vijf verdachten had de moeite genomen om de pro forma-zitting bij te wonen. Het Openbaar Ministerie zegt zo goed als klaar te zijn met het onderzoek: 'Er is nog één voortvluchtige maar we kunnen de zaak waarschijnlijk nog voor de zomer inhoudelijk behandelen.'  Helikopterbedrijf vertrouwde dat niet. Ging om een dure rondvlucht, die normaal voor 4 personen is. Bovendien wilde Ismaël per sé vanaf Heythuysen (Limburg) vertrekken. Terwijl deze heli normaal vanaf Lelystad vliegt. #helikoptervlucht  Tweede persoon?Volgens het OM wilde de groep van acht niet alleen Benaouf A. bevrijden, het zou ook de bedoeling zijn geweest een tweede persoon op te halen. Het plan liep in ieder geval stuk, de politie kreeg lucht van de ontsnappingspoging en haakte vroeg aan.  Het helikopterverhuurbedrijf rook onraad toen verdachte El M. nogal specifieke eisen had voor zijn helikoptervlucht. Hij wilde een 'romantische vlucht' met zijn vriendin maken in een helikopter waarin normaal gesproken plek is voor vier personen.  De gewaarschuwde politie kwam al snel achter de ware bedoelingen van El M. en de rest. De groep kocht bij diverse Praxis-filialen spanbanden, spijkers en pvc-buizen. Volgens het OM om kraaienpoten van te maken.  Kaart in cel van Benaouf A.In de cel van Benaouf zijn naderhand twee telefoons gevonden en een getekende plattegrond van de luchtplaats van de gevangenis. Een tekening die door de Colombiaanse helikopterpiloot is gezien, zo verklaarde hij na zijn arrestatie. De groep wist volgens het OM ook precies wanneer Benaouf A. mocht luchten op 11 oktober.  Uit een tapgesprek: ‘Niet voor 13.55 vliegen. Misschien staan ze nog in de gang. Ze zijn bezig.. Dan zien ze de helikopter. En dan doen ze alarm.’ Maar de helikopter kwam nooit bij Roermond aan. Een van de mannen komt bij het vliegveld aan, legitimeert zich en wordt aangehouden.  De anderen worden na wilde achtervolgingen aangehouden in Limburg. Ëén van hen, de 30-jarige Fransman Jaouad Aaros, wordt zelfs doodgeschoten, . De Colombiaanse piloot weet te ontkomen maar wordt een week later alsnog in Parijs aangehouden. De rechtbank vandaag besliste dat één van de vijf verdachten vrij komt. De rest blijft vastzitten.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De kustprovincies krijgen woensdag te maken met stormweer. Het gaat om de eerste officiële herfststorm van dit jaar. Het KNMI waarschuwt voor windstoten aan de kust en het IJsselmeer tot 90 kilometer per uur.  Weerplaza voorspelt op de Wadden zelfs windkracht 10 met windstoten tot 120 kilometer per uur.  Het KNMI heeft voor Zeeland, Zuid-Holland, Noord-Holland, Friesland en Groningen een code geel afgegeven. Deze geldt van woensdagochtend 6.00 uur tot woensdagavond 20.00 uur. Pas daarna zal de wind afnemen.  De meteorologische dienst waarschuwt dat het verkeer en buitenactiviteiten flinke hinder van de storm kunnen ondervinden.  De VerkeersInformatieDienst (VID) stelt dat het hoogtepunt van de storm tussen de ochtendspits en het begin van de middag over het land raast. ""Het grootste gevaar schuilt in bomen die omwaaien en takken die afwaaien"", aldus de VID. Chauffeurs met lege vrachtwagencombinaties of andere lege aanhangers krijgen het advies niet de weg op te gaan.  Weerplaza waarschuwt bovendien dat bomen gemakkelijker kunnen omwaaien dan normaal het geval is. ""Vanwege de vele regenval van de afgelopen dagen is de grond losser dan normaal"", stelt Michiel Severin van Weerplaza.  ""Bovendien staan de bomen nog vol in het blad waardoor bomen makkelijker kunnen omwaaien dan normaal. Grote takken met veel blad kunnen de windstoten moeilijk weerstaan."" De weerdiensten verwachten ook vertragingen in het luchtverkeer en flinke problemen op het spoor.  Spoorbeheerder Prorail heeft maatregelen genomen om overlast door de storm te voorkomen. ""Sommige problemen, bijvoorbeeld door omvallende bomen, kan je eigenlijk niet voorkomen"", legt zegsman Jaap Eikelboom uit. ""Maar we houden woensdag wel extra storingsploegen paraat op risicoplekken. En we hebben speciale locomotieven klaar staan, zodat treinstellen snel kunnen worden weggesleept als zij door de storm uitvallen.""  Bovendien heeft ProRail de afgelopen weken al veel preventief snoeiwerk verricht op trajecten waar vallende takken in het verleden tijdens harde wind overlast veroorzaakte.",other
"In een stuk dat op Medium is verschenen roept GroenLinkser Sybren Kooistra het mediakartel op om niet-politiekcorrecte columnisten voortaan op een zwarte lijst te zetten. Volgens hem verspreiden deze mensen namelijk haat.  Je zou denken: heeft hij het over neo-nazi’s? Over racisten? Misselijkmakende haters? Welnee, het enige dat deze columnisten met elkaar gemeen hebben is dat ze overwegend rechts zijn en kritiek durven te hebben op de multiculturele heilstaat en eurofilie van het partijkartel:  Zelfs ‘progressieve’ media zoals de Volkskrant, Parool of Trouw bieden steeds meer ruimte aan conservatief-sociale geluiden: de Martin Sommers, Max Pams, Syvain Ephimencos, Wierd Duks en Theodor Holmans. Hun columns zijn vrijwel zonder uitzondering een ‘backlash’ van in dit geval veelal oude witte mannen op elke ‘zij’ — moslims, vrouwen, feministen, antiracisten, klimaatactivisten — die hun verworvenheden en gangbaarheden bekritiseren.  Natuurlijk is de lijst nog niet compleet met die namen. Er moeten meer, meer, meer op:  Je ziet zoiets in Nederland bijvoorbeeld bij een columnist als Arthur van Amerongen (Volkskrant, HpdeTijd) die zijn podia veilig stelt door zijn racistische drek te verhullen in een ironische klaagzang op politieke correctheid. Annabel Nanninga maakte als columnist voor GeenStijl en TPO haar naam met harde ‘ironische’ columns waar ze bijvoorbeeld sprak over ‘dobbernegers’ als het ging om bootvluchtelingen. Afgelopen zaterdag stond ze nog beschreven in de Volkskrant als zijnde ‘grappig en intelligent.’ Maar is ze nog ironisch nu ze als lijsttrekker voor FVD in Amsterdam een politieke strijd voert; is haar mening nog ‘grappig’ of bloedserieus?  Oh, en natuurlijk iedereen die op welke manier dan ook een relatie heeft met nieuwe media. Ook die vunzige gasten moet het spreekrecht ontnemen worden!  Succesvolle blogs als TPO.nl, GeenStijl en DeDagelijkseStandaard vullen het nieuwe veld aan.  En:  Het is hoog tijd dat deze redacties eens goed kijken naar de eigen bias. En het is de hoogste tijd dat ze zich bewust worden van de cultuurracistische meningen zoals die van Baudet en Wilders, hoe sites zoals DeDagelijkseStandaard, TPO en GeenStijl ze verspreiden en welke bijdrage hun ‘verfrissende’ excuus-rechtse columnisten leveren aan de verdachtmakingen van nieuw links en het ophemelen van het nieuwe rechts.  Nou heb ik geen idee wat hij bedoelt met “cultuurracistische meningen” (racistisch in de zin dat iemand minder wordt gevonden vanwege dienst huidskleur? Dat veroordelen wij van DDS allemaal. Of heeft hij het over het geloof dat sommige culturen beter zijn dan anderen? Wat dat laatste betreft: iedere cultuur vindt zichzelf beter dan andere culturen. Ga maar eens naar het Midden-Oosten of China om ze daar te vragen wat ze van de Westerse cultuur vinden) maar ik begrijp wél dat hij alles en iedereen dat maar enigszins rechts is weer eens van racisme en discriminatie wil beschuldigen.  En gebaseerd op die beschuldiging komt hij dus met het voorstel dat iedereen die ook maar een beetje in verband kan worden gebracht met ‘rechts’ op de zwarte lijst gezet moet worden. Nu meteen.  Eén van zijn doelwitten, Sylvain Ephimenco heeft al gereageerd op het belachelijke stuk van Kooistra. In zijn column voor Trouw roept Ephimenco GroenLinks-leider Jesse Klaver op om zich te distantiëren van het cultuurfascisme van zijn partijgenoot:  Het demoniseren van (oud) columnisten heeft begin deze eeuw het leven aan twee van hen gekost. Een van de daders was een GroenLinks-sympathisant. Beste Jesse, staat GroenLinks achter de weerzinwekkende methodes, racistische beschimpingen en onverdraagzame geschriften van zijn ‘ideoloog’ en ‘strateeg’? Niet alleen columnisten maar ook kiezers hebben recht op een helder antwoord.  Dat is een bijzonder goede vraag en ja, het is belangrijk dat Klaver heel snel met een antwoord komt. Representeert Kooistra GroenLinks als partij? Is Klaver het met hem eens? Is GroenLinks dus een groene fascistische partij geworden?  Typerend voor links. Vrijheid van meningsuiting moet op de schop. De enige goede meningsuiting is de linkse. De rest moet maar verdwijnen. De eerste regel van de communisten was de tegenstander de mond te snoeren gevolgd door de tweede regel namelijk strafbaar maken. Onze media doen al het eerste en bannen de andersdenkenden uit. Op zich ook al een straf.  Zo zo, wat is gevaarlijker, extreem links, of extreem rechts. Ik zou zeggen (cynisch). Eerst rechters ontslaan om recht op een eerlijk proces uit te sluiten, dan al die columnisten oppakken en gevangen zetten. Leuke boel daar bij GL.  Zijn zeker in het linkse Venezuela geweest waar door links de hele oppositie niet mee mag doen aan de verkiezingen. Is het niet tijd om die hele linkse kliek te deporteren want dat mag gezegd worden toch.  Niet te geloven die Kooistra van – uiteraard- Groen Links! Een partij vol hypocrieten zoals Halsema die niet weet hoe snel ze haar witte kindjes van een zwarte school af moet halen, en u daartoe wél meent te kunnen verplichten; Ex bommen leggende terroristen zoals Duijvendak, die schlemiel in Amsterdam Groot Wassink.GL is een vreselijke partij vergeven van het waarachtige uitschot van de samenleving. De antifascisten van nu zijn de fascisten van morgen, GL werkt er hard aan.  Groen (s)links, dat is toch die partij die pal staat voor de vrijheid van meningsuiting? Blijkbaar alleen voor degenen die het met hun visie eens is; een andere mening moet de mond gesnoerd worden onder de leugen van haat zaaien.  Vergeet niet: Groenlinks is een fusie van de voormalige communisten, de CPN (indertijd het verlengstuk van de Sovjet-Unie), de Pacifistische Socialisten (PSP) en de Radikalen (PPR). Gewoon extreem-linkse hardliners dus die geen enkel ander geluid verdragen dan het officiële geluid van de gestaalde kaders. Tegenstanders werden in de voormalige USSR verbannen naar de “goelags” (kampen voor dwangarbeid), of ze werden opgesloten in psychiatrische inrichtingen, of ze werden simpelweg geëxecuteerd. Dat is het ware gezicht van Groenlinks. De naam is volkomen misleidend en suggereert een partij van vreedzame hippies met een hart voor het milieu. Vergeet het maar… Zo’n Kooistra is totaal onverdraagzaam ten opzichte van andersdenkenden, in de aard een links totalitair dictatortje in de traditie van Mao, Stalin en Pol Pot.  Inderdaad Ben. Jij zegt het nog wat beter. Wat je de laatste jaren vaker ziet is dat links vaker op deze toer gaat. Dit is ook de werkwijze van activisten zoals Annefleur en het hele Antifa. Monddood maken, niet praten maar neerslaan. Rustig een pand kraken omdat de kapitalist moet delen. Recht op hebben op een uitkering zonder te werken, etc.  Dit doet mij erg denken aan de TV reclame van Twix. Kent u die reclame waar een knulletje bij een rondleiding door de fabriek van Twix Links de rondleidert als die iets uitlegt aanvult met het feit dat alles bij Twix Links het zelfde is als bij Twix Rechts.  De rondleidert van Twix raakt gefrustreerd en weet niets beters te bedenken dan door het indrukken van een knop een mechaniek in werking te brengen om de mond van de kritische knaap met tape dicht te plakken en aldus de jongen het woord te ontnemen, en kritiek onmogelijk te maken.  Sybren Kooistra doet er beter aan zijn mond te houden, als je niet tegen kritiek, een ander geluid kunt is het wenselijk eens goed naar jezelf te kijken in plaats van een ander het spreken onmogelijk te maken. Exact dát wat die groen linksert Sybren Kooistra propageert, de Sukkel.  Overigens een héle foute reclame van Twix, beter zoeken zij een ander reclame bureau dan een voorbeeld te geven hoe niet met kritiek om te gaan.  Wordt er een wedstrijd gehoud we kampioen liegen is ,mogen politiekers niet meedoen ,want die winnen op een been . gaat deze kneus beginnen over politiek correct ,je kan 85 % zo bij het oude vuil zetten,nooit van deze lummel gehoord,maar probeert zich met dit soort termen belangrijk te maken ,Vuilnisman ,kan deze zak ook mee aub .",politics
"UDEN - De 67-jarige Bert van Gennip uit Uden, die donderdagmiddag sinds één uur werd vermist, is aangetroffen in Oss. De man heeft de ziekte van Alzheimer. Hij werd rond negen uur 's avonds gevonden door vrienden nabij de Weg van de Toekomst in Uden.  In totaal waren ruim zeventig vrienden, kennissen en familieleden op zoek naar de man. Zij maakten zich ernstig zorgen.  ""Het is donker en erg koud. We wisten niet waar hij voor het laatst gezien is"", vertelt Jurgen Spanjers, die ook mee zocht. Hij is bevriend met de zoon van Bert. Er werd gezocht in onder andere Oss, Heesch, Schaijk en Veghel.  Van Gennip keert zo snel mogelijk terug naar huis. """"Dit is een grote opluchting. Het is een lange middag geweest"", vertelt Spanjers.",entertainment
"Gert-Jan Segers (CU) werd boos deze week. ‘Onervarenheid’ menen de drie partijen die met hem onderhandelen.  Enzo van Steenbergen  Emilie van Outeren  18 augustus 2017 om 20:47  Gert-Jan Seegers verlaat het gebouw van de Tweede Kamer na de onderhandelingen van vandaag met informateur Gerrit Zalm. Foto Lex van Lieshout / ANP  Boos worden doe je binnenskamers. Tekeergaan voor de camera’s is ‘onprofessioneel’, zeker midden in een fragiele kabinetsformatie. Dus viel het op: de altijd kalme ChristenUnie-leider Gert-Jan Segers hield zich deze week niet aan die ongeschreven Haagse regels.  Afgelopen dinsdag uitte Segers publiekelijk zijn ongenoegen nadat hij in het AD had moeten lezen dat hij een deal zou hebben gesloten op het gevoelige medisch-ethische dossier. Er waren onderhandelingsstukken gelekt waarin stond dat de ChristenUnie een principieel punt had weggegeven. Er was geen akkoord, benadrukte Segers toen journalisten er naar vroegen. Maar dat er was gelekt noemde hij „heel schadelijk voor het proces”. Hij begon „met een zwaar gemoed” aan een nieuwe onderhandeldag met Mark Rutte (VVD), Sybrand Buma (CDA) en Alexander Pechtold (D66).  De andere partijleiders waren onderweg ook door journalisten aangesproken. Maar zij hielden zich op de vlakte. Pechtold en Rutte zeiden „helemaal niks”, Buma snelde zwijgend naar binnen. Eenmaal aan tafel zagen zij op hun op telefoons dat Segers buiten wel zijn irritatie had getoond.  Dat Segers boos was, is begrijpelijk, zeggen bronnen bij VVD, CDA en D66. Het eerste lek uit de onderhandelingen tussen deze vier partijen raakte vooral de ChristenUnie.  Wat Segers positie versterkt, is dat hij echt en terecht verbolgen is. Hij voerde geen toneelstukje op om met geveinsde boosheid iets af te dwingen. Zijn achterban, en andere kiezers, houden van die authenticiteit.  Maar hij toonde ook zwakte door zo zichtbaar verbolgen te zijn, vinden collega’s van andere partijen. Op die manier versterkte hij zélf de indruk dat de ChristenUnie op dit dossier had toegegeven. Als je je als de verliezer gaat gedragen, word je ook als de verliezer gezien, zegt een CDA’er. Bij D66 vinden ze dat Segers niet zo moeilijk moet doen.  Bij de ChristenUnie willen ze deze week snel weer vergeten. Segers heeft duidelijk gemaakt wat hij van het lek vond. De onderhandelingen zijn er een paar dagen door vertraagd. Moedig voorwaarts. Bij andere partijen is de verbazing over Segers nu ook geluwd. Aan het eind van de week wilden ze vooral laten blijken: we gaan samen verder.  Het was al wel de vierde keer dat de veerkracht van de ChristenUnie-leider in deze formatie werd getest. Eind mei stond hij er voor de camera’s bedremmeld bij na een onaangenaam gesprek met Alexander Pechtold. Na de eerste onderhandelingsronde met GroenLinks gingen de twee praten over eventuele samenwerking. Waar Segers dacht een verkennend gesprek te voeren, overdonderde de D66-leider hem met een lijst voorwaarden. Weer buiten nam Pechtold het voortouw om journalisten te vertellen waarom de bijeenkomst „niet kan leiden tot echte onderhandelingen”.  Een maand later werd Segers weer verrast door Pechtold. Na opnieuw afhaken van GroenLinks was Segers uitgenodigd voor een ‘goedmaakdiner’. Hij wist niet dat er ook een heleboel journalisten waren benaderd en de verzoening een breed uitgemeten formatiemoment werd.  Niet veel later had de ChristenUnie een beladen gesprek met homobelangenorganisatie COC, om standpunten uit te wisselen voordat de onderhandelingen met VVD, CDA en D66 begonnen. Aan de ontmoeting had de ChristenUnie geen ruchtbaarheid gegeven. Toch stond ineens een cameraploeg van de NOS op de stoep. Segers kon weinig meer zeggen dan dat het een „goed gesprek” was geweest. Geen slecht beeld voor de anderen, vooral voor D66, die hem nu steeds op dat publieke en verzoenende bezoek kunnen wijzen.  En dan had je nu het lek, dat opnieuw vooral de ChristenUnie raakte. Een aanstaand kabinet zou geen wetgeving initiëren die geassisteerde zelfdoding bij gezonde ouderen toestaat, maar zou ook geen initiatiefwet van D66 tegenhouden. Ook zou de mogelijkheid worden uitgebreid voor embryoselectie. Het was alsof Segers namens zijn partij een principieel punt had weggegeven aan D66.  Bij andere partijen schrijven ze Segers’ boosheid over het lek mede toe aan politieke onervarenheid. Natuurlijk, ze zijn allemaal wel eens woedend, maar niet publiekelijk. Van Rutte is bekend dat hij binnenskamers explosief boos kan worden. Voor de bühne is hij altijd onberispelijk optimistisch.  Segers onderhandelt met drie politici die allemaal al minstens twaalf jaar in de Haagse politiek werken en weten dat lekken erbij hoort. Pechtold was minister in Balkenende II, Buma was fractievoorzitter tijdens het gedoogkabinet Rutte I en Rutte is al zeven jaar premier.  In de tijd dat de ChristenUnie meeregeerde (2007-2010), zat Segers nog niet in de Tweede Kamer. Hij kwam in 2012, werd na drie jaar al partijleider en kent tot dusver nauwelijks politieke tegenslag. Onervarenheid zien de andere drie als een risico. Het mislukken van een coalitie met GroenLinks wordt mede geweten aan het gebrek aan ervaring van partijleider Jesse Klaver.  Maar, zeggen ze bij de VVD, we moeten niet doen alsof het Segers’ schuld was dat de onderlinge verhoudingen even uit balans raakten. Daarvan is toch echt het lek zelf de schuld.  Als dit kabinet er komt, moet dat grote inhoudelijke verschillen overbruggen, met een minimale meerderheid van 76 Kamerzetels. Dan is persoonlijk vertrouwen nog belangrijker. Wat dat betreft misschien niet de beste week. Maar wel een nuttige test die de vier partijen samen hebben doorstaan. Ze zitten nog aan tafel.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",politics
"PEC Zwolle speelt over enkele seizoenen weer op echt gras. Voorzitter Adriaan Visser zegt in Voetbal Internationaldat de eredivisieclub in 2021 of 2022 de kunstgrasmat in het stadion vervangt door een zogeheten hybride mat, natuurgras met nog wat kunstvezels erin verwerkt.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Al eerder besloot eerstedivisieclub Almere City FC afscheid te nemen van het kunstgras. De nepsprieten liggen onder vuur, omdat de profs liever op echt gras voetballen. De KNVB onderzoekt momenteel of het haalbaar is alle profclubs weer op de oorspronkelijke ondergrond te laten spelen.  ,,Puur rationeel zie ik geen enkele aanleiding kunstgras te verlaten. Maar goed, het is een emotioneel geladen discussie'', zegt voorzitter Visser van PEC. ,,Nu kennelijk iedereen vindt dat kunstgras slecht is, zijn we in het algemene belang wel bereid die prijs te betalen.''  In de eredivisie spelen momenteel zeven van de achttien clubs op kunstgras. In de Jupiler League heeft het merendeel van de clubs nepgras in het stadion liggen.",entertainment
"Jürgen Locadia verlaat PSV per direct voor het Engelse Brighton & Hove Albion, dat uitkomt in de Premier League. Met de transfer zou zo'n 16 miljoen euro gemoeid zijn. Begrijp jij dat de Eindhovense voetbalclub de aanvaller laat gaan?",entertainment
"Noortje Herlaar, Jeroen van der Boom en Tommie Christiaan treden dit jaar op bij Kerst met de Zandtovenaar. Het evenement wordt op 14 december georganiseerd op De Deel in Emmeloord.  Zandkunstenaar Gert van der Vijver brengt het verhaal van de geboorte van Jezus tot leven met zandtekeningen. Noortje Herlaar en Jeroen van der Boom vertolken de rollen van Maria en Jozef. Tommie Christiaan kruipt in de huid van de slechte koning Herodes. Radio-presentator Frits Spits vertelt dit jaar het kerstverhaal. De toegang tot het evenement is gratis.",entertainment
"SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Naast zijn celstraf moet V. ook een werkstraf uitvoeren van 200 uur. Door zijn voorarrest hoeft hij niet terug naar de cel, maar hij moet wel een extra lange behandeling ondergaan vanwege het recidiverisico. Die is hoognodig, vindt de rechtbank. Tegen de Eindhovenaar was anderhalf jaar celstraf geëist, waarvan tien maanden voorwaardelijk. De rechtbank maakt dat dus veel korter, vooral omdat ze wil dat de behandeling zo snel mogelijk kan beginnen.Drie leerlingen van het Heerbeeck College in Best meldden vorig jaar dat hun leraar, en mentor, verregaande vragen en verzoeken had gedaan. De leraar stuurde hen naar eigen zeggen de berichten om te kijken hoe ver zijn leerlingen zouden gaan en om ze te wijzen op de gevaren van internet. De rechtbank vindt dat V. wel degelijk probeerde jongeren te verleiden tot ontucht.  De man maakte misbruik van zijn positie, vindt de rechtbank, en beschadigt het vertrouwen van ouders en leerlingen in het onderwijs. Het is aan de leerlingen te danken dat het nooit verderging dan de berichten, niet aan de leraar. Wel houdt de rechtbank er rekening mee dat V. zijn baan hierdoor kwijt is en dat hij verminderd toerekeningsvatbaar is.Op de telefoon van V. vond de politie na zijn arrestatie kinderporno. In een eerdere zitting leek V. ook te worden beschuldigd van ontucht met een zevenjarig neefje. Hij zou hem op een uitje naar de Efteling hebben misbruikt. In berichten aan zijn partner zei V. dat hij het jongetje had betast terwijl het stond te plassen, en er meer was gebeurd. Uiteindelijk wordt de Eindhovenaar hiervoor niet vervolgd, onder meer omdat justitie geen zevenjarige wil laten verhoren.",entertainment
"De uitgestoken hand wordt verzilverd! Zojuist gaf premier Mark Rutte een positief advies over de motie die PvdA-leider Lodewijk Asscher samen met de voltallige oppositie indiende over het uitzonderen van de wijkverpleegkundigen van verdere bezuinigingen.  Dat gebeurde wel onder bepaalde voorwaarden. Zo moet er bij het sluiten van nieuwe akkoorden met wijkverpleegkundigen wel ruimte zijn voor innovaties en moet bureaucratie worden teruggedrongen. In die zin kan het nog altijd dat er wel een kostenreductie komt, alleen moet bij de nieuwe akkoorden ""kwaliteit, toegankelijkheid en het verminderen van de werkdruk"" voorop staan.  We zijn weer begonnen, met het laatste deel van de tweede dag debatteren over de regeringsverklaring. Premier Mark Rutte krijgt nu eerst voor de tweede keer het woord om vragen uit de tweede termijn te beantwoorden. Ook geeft hij in rap tempo zijn advies over de tientallen ingediende moties. Tot noch toe ontraadt hij ze allemaal.  Het debat is geschorst. Eerst volgt nu nog een overleg in de Kamer over de Landbouw- en Visserijraad , vervolgens wordt er geschorst voor een dinerpauze. Later vanavond zal er dan gestemd gaan worden over de ingediende moties.  Aan het eind van de tweede termijn van de Kamer kwamen de kleine oppositiepartijen nog een keer aan het woord, en werd een hele trits aan moties ingediend. Marianne Thieme van de Partij voor de Dieren laakte het feit dat het kabinet de uitslag van het referendum over de inlichtingendiensten mogelijk wil negeren. Ook uitte ze nogmaals kritiek op het klimaatbeleid, dat volgens haar niet ver genoeg gaat. Thieme diende zes moties in, waaronder over het stimuleren van vleesvervangers, het investeren in duurzame bedrijven en het versnellen van klimaatmaatregelen.  50Plus kwam onder andere met een door de SP gesteunde motie voor het verlagen van de AOW-leeftijd naar 65 jaar. De SGP had een uitdaging voor alle coalitiepartijen: doe alsof er geen regeerakkoord is bij het verdedigen van het beleid. Maak je er niet te makkelijk vanaf, wilde fractievoorzitter Kees van der Staaij maar zeggen. Hij kwam met een aantal eigen moties, waaronder een over de keuzevrijheid van winkeliers wat betreft de zondagsopening te waarborgen. Opvallend: deze motie wordt ook gesteund door de PvdA. Van der Staaij had ook nog een motie over het ophangen van de vlag in het parlement, een motie die ook wordt gesteund door de PVV. Ook CDA-leider Buma gaf aan het voorstel voor een vlag in de Kamer te steunen.  Ook Denk-leider Tunahan Kuzu gaf aan het ophangen van de Nederlandse vlag te steunen. Hij betitelde het kabinet-Rutte III als het kabinet-Hans de Boer I, vernoemd naar de directeur van werkgeverslobby VNO-NCW, die volgens Kuzu achter het schrappen van de dividendbelasting zit. Kuzu sprak nogmaals zijn afkeuring uit over de maatregel van het nieuwe kabinet om het hebben van twee paspoorten op termijn onmogelijk te maken. Ook de deur van Denk staat op een kier, zei Kuzu, als het kabinet bereid is maatregelen te nemen die discriminatie en racisme aanpakken.  Het slotwoord van de Kamerleden was voor Thierry Baudet van Forum voor Democratie, een partij die hij nogmaals als ""de partij van de liefde"" aanduidde. ""Heel Nederland kan #metoo zeggen na wat het partijkartel ons heeft aangedaan"", zei Baudet verder. De politicus wilde daarop niet minder dan tien moties indienen, waaronder moties over het bestrijden van ""kartelvorming"", over immigratie en over het korten op de publieke omroep. Na zeven moties was zijn tijd echter op, dus de laatste drie moest Baudet bewaren voor de begrotingsbehandelingen.  ChristenUnie-leider Gert-Jan Segers zei aan het begin van zijn tweede termijn ""allerminst spijt"" te hebben van zijn deelname aan dit kabinet. Hij pleitte voor het creëren van draagvlak voor het beleid, ""ook in de polder"". De motie van Asscher over wijkverpleging noemde Segers ""een vinger aan de zere plek"", en hij gaf aan uit te zien naar de visie van de minister van Volksgezondheid hierop. Net als gisteren zei Segers te hopen dat er oog blijft voor de ""kleine paragrafen"", waaronder de aandacht voor de aanpak van mensenhandel.  Segers sloot af met een voorstel. Om te vragen of Kim Putters, directeur van het Sociaal Cultureel Planbureau, aan het eind van de regeerperiode opnieuw een onderzoek wil doen naar de kloven in de samenleving en te kijken of het beter is gekomen.  Foto Evert-Jan Daniels/ANP  Lodewijk Asscher sprak in zijn tweede termijn bezwaar uit tegen verdachtmakingen van mensen met een dubbele identiteit en politici die zich als belangrijker vertegenwoordigers van het volk beschouwen dan anderen. Asscher zei niet op de ""uitgestoken hand"" hier te beoordelen, maar op de geboekte resultaten. De PvdA is volgens hem altijd bereid samen te werken.  Segers vroeg Asscher waarom hij een motie had gesteund van SP-leider Roemer over het niet korten van Wajongers, terwijl dat beleid is waar hij zelf als minister van Sociale Zaken verantwoordelijk voor was. Klopt, antwoordde Asscher. In onderhandeling met de VVD lukte het niet om dat beleid aan te passen, maar vanuit de oppositie hoopt Asscher het alsnog gedaan te krijgen.  Asscher diende een aantal moties in. De belangrijkste: het verzoek de wijkverpleging uit te zonderen van verdere bezuinigingen bij het sluiten van akkoorden. Het is een gewijzigde motie dan die Asscher gisteren al aankondigde. De nieuwe motie wordt gesteund door de voltallige oppositie, waaronder ook de SGP: 74 zetels. Een andere motie van Asscher roept het kabinet op met de sociale partners te onderhandelen. Ook wil Asscher met een motie het kabinet oproepen het fonds van Lilianne Ploumen, dat meisjes en vrouwen wereld toegang moet geven tot seksuele voorlichting en abortus, voort te zetten.  De PvdA-leider sluit af: ""De keuzes van het kabinet zijn niet voldoende het vertrouwen in de toekomst te herstellen."" Zijn oproep: ""We kunnen meer moois bereiken, door andere keuzes te maken en daar gaan we het debat over voeren.""  Tijdens het luisteren naar premier Mark Rutte had D66-leider Alexander Pechtold best vaak het idee: ""Ja dit is echt van mij."" In zijn tweede termijn benadrukte hij zin te hebben ""aan het werk te gaan"". ""Nu gaat het echt beginnen."" Dat men bezig is de ""uitgestoken hand"" te verkennen, beschouwde Pechtold als positief. ""Als het kan wil ik de samenwerking zoeken, als het niet kan laten we het ook duidelijk merken."" Hij sprak de hoop uit dat er breed draagvlak zou komen voor toezeggingen over de wijkverpleging, een motie die Lodewijk Asscher gaat indienen.  Pechtold sloot af: ""Het doel is om samen te werken, ook met maatschappelijke organisaties en mensen die kritiek hebben.""  SP-leider Emile Roemer begint zijn tweede termijn met goed nieuws. “De premier is duidelijk naar de oogarts geweest, want ik heb een duidelijke visie bij hem geconstateerd en dat doet mij deugd.” Niet omdat de visie Roemer beviel, maar wel omdat het volgens hem een “heel goed, inhoudelijk” debat was geweest. “Dit soort debatten smaakt naar meer.”  Roemer zei verder de motie van Jesse Klaver te steunen over het openbaren welke bedrijven voor de afschaffing van de dividendbelasting hebben gepleit. Zelf diende hij een aantal moties in, waaronder één over het terugdraaien van het korten op de Wajong en één tegen het schrappen van het minimumloon voor personeel van sociale werkvoorzieningen. Ook wil Roemer de regering met een motie oproepen het referendum over de wet op de Inlichtingendiensten serieus te nemen. Tenslotte kwam er nog een motie die het kabinet opriep zich in te zetten voor een kernwapenvrije wereld.  CDA-leider Sybrand Buma zegt dat het regeerakkoord na twee dagen debat ""recht overeind"" staat. Hij is zelf ""nog gemotiveerder dan hij al was om dit regeerakkoord tot een goed einde te brengen"" en gelooft ook dat de vier coalitiepartijen het akkoord ""met verve zullen verdedigen en uitdragen"". Buma heeft bij een aantal oppositiepartijen een constructieve houding gezien en beloofde op zijn beurt ""ieder voorstel dat verbetering betekent de komende vier jaar serieus zal worden genomen"".  Foto ANP.  GroenLinks-leider Klaver vond het ""een mooi debat"". Klaver constateert dat het kabinet zich de komende jaren kan verheugen op een verenigde linkse oppositie die waar het nodig is de confrontatie zoekt. Als voorbeeld noemde hij de felle discussie over het afschaffen van de dividendbelasting. Klaver diende nog - mede namens veel linkse partijen - een motie in waarin hij premier Rutte oproept de Kamer te melden ""hoeveel, en waar mogelijk welke bedrijven"" voor de afschaffing hebben gepleit. In een andere motie vraagt Klaver de afschaffing van de dividendbelasting terug te draaien en het geld beter te besteden.  Links wil ook samenwerken op terreinen waar dat kan, benadrukte Klaver. Hij zegt blij te zijn met ""de open houding"" die hij bij Rutte proefde op het gebied van klimaat. Hoewel GroenLinks vindt dat het regeerakkoord op het gebied van klimaat te weinig concreet is, maar wil graag met het kabinet samenwerken om de ambities waar te maken.  VVD-fractieleider Klaas Dijkhoff zegt de afgelopen twee dagen in het debat te hebben geprobeerd de samenwerking te zoeken met de oppositie. Hij ziet dat dit soms niet lukt door grote ideologische verschillen, bijvoorbeeld rond de dividendbelasting. En hij hoorde in het debat regelmatig 'feitigheden', oftewel als feiten gepresenteerde dubieuze stellingen.  Dijkhoff ziet ook positieve zaken, zoals in de discussie rond de wijkverpleging. Dijkhoff ziet ""contouren van waar we het over eens zijn"". ""Je kunt in de Kamer breed proeven dat we willen dat de zorg betaalbaar en van goede kwaliteit blijft"". Dijkhoff weet nog niet of het tot een gezamenlijke motie van oppositie en coalitie komt, maar hoopt daar wel op. Verder is Dijkhoff positief over de brede steun die hij in de Kamer hoorde voor lastenverlaging en investeringen in zaken als onderwijs, veiligheid en defensie.  Foto Bart Maat / ANP.  PVV-leider Geert Wilders begint zijn tweede termijn met de stelling dat premier Rutte ""niet dichterbij de gewone man"" is gekomen. Wilders begrijpt niet dat de premier niet wil inzien dat het bergafwaarts gaat met Nederland. Hij zegt dat Rutte vaker bepaalde wijken en buurten moet ingaan om de schaduwzijden van de multiculturele samenleving te zien. Wilders herhaalt hoe de islamisering en het Marokkanenprobleem volgens hem Nederland vernietigen. ""En premier Rutte lacht en liegt alles weg."" Wilders noemt hem ""een slappeling"" van wie Nederland de komende jaren niets te verwachten heeft.  Wilders beklaagde zich er verder over dat gewone Nederlanders amper wat terugzien van het extra geld door de economische voorspoed te besteden is. Hij diende een aantal moties in, bijvoorbeeld om de ontwikkelingshulp te schrappen, de AOW-leeftijd terug te brengen naar 65 jaar en de hypotheekrenteaftrek intact te laten.  De PVV-leider eindigde zoals verwacht met zijn moties van wantrouwen. In één motie van wantrouwen zegt hij het vertrouwen op in D66-vicepremier en minister van Binnenlandse Zaken Ollongren (Binnenlandse Zaken) en staatssecretaris Barbara Visser (Defensie) vanwege hun dubbele nationaliteit. Daarnaast dient hij een aparte motie van wantrouwen in tegen minister van Justitie en Veiligheid Ferdinand Grapperhaus, die volgens Wilders ongeschikt is. De PVV-leider eindigde met een motie die de regering oproept ""deïslamisering"" tot hoofddoel van het beleid te maken.  Thierry Baudet kwam nog even terug op de Brexit. ""Daar is tenminste wel naar het volk geluisterd, daar zou u een voorbeeld aan moeten nemen."" Volgens Baudet is het bovendien ""lariekoek"" dat de economie zou zijn ingestort als gevolg van de Brexitbeslissing. Rutte sprak dat laatste weer tegen. ""U plaatst zichzelf buiten de werkelijkheid"", was zijn antwoord aan Baudet. ""De Europese Unie houdt ons tegen!"" reageerde Baudet weer. ""Als het zo slecht gaat in het Verenigd Koninkrijk, hoe komt het dan dat het vertrouwen van ondernemers met 16 procent is gestegen?"" ""Dat onderzoek mogen we nog wel eens overdoen"", antwoordde Rutte.  ""Voorzitter, tot slot kom ik bij de rest van de wereld"", begon Rutte zijn afsluiting. Daarin kregen de militairen van Rutte een pluim, en benadrukte hij het belang van een sterke krijgsmacht in een onzekere wereld. Ook noemde Rutte nog even de ""positieve bijdrage"" die Nederland wil leveren aan het oplossen van het conflict in het Midden-Oosten.  De eerste termijn is afgerond. De vergadering wordt geschorst tot 17.30 uur, waarna alle fractievoorzitters opnieuw aan het woord zullen komen.  Het laatste blokje van Rutte: Nederland en de wereld. ""Stiekem even terugkoken naar een stukje visie"", grapte Rutte bij aanvang: ""STV"". Hij vervolgde met een paar redenen waarom het voor Nederland van belang is ingebed te zijn in de Europese Unie: veiligheid, handel de verdediging van de buiten grenzen. Ook sprak Rutte zijn waardering uit voor de gedeelde waardengemeenschap die de EU is. ""Het verlaten van de EU zou dodelijk zijn voor ons land."" Volgens Rutte is de steun voor de EU in de Nederlandse samenleving na de Brexit ook weer toegenomen, hoewel hij benadrukte dat er altijd dingen zijn die verbeterd moeten worden. De vraag ""meer of minder Europa"" wilde Rutte dan ook niet beantwoorden: op sommige punten zei Rutte meer EU te willen, terwijl hij op andere punten graag minder zou zien.  Rutte vervolgde zijn betoog met het beantwoorden van de laatste vraag over ""non refoulement"": het internationale recht waarin staat dat iemand niet teruggestuurd mag worden naar een land waar zijn of haar leven in gevaar is. Volgens Rutte worden migranten alleen teruggestuurd naar havens waar ze veilig zijn. Jesse Klaver vond dit niet overtuigend: hoe weet het kabinet bijvoorbeeld zeker dat homoseksuelen niet in een Noord-Afrikaans land waar ze onveilig zijn? Rutte benadrukte dat alle afspraken zich bevinden ""binnen de internationale regels"".  Klaver bleef aandringen of er een individuele toets komt voordat mensen worden teruggestuurd, die plaats zou moeten vinden op het Europese vasteland. Volgens Rutte is dat een ""respectabele opvatting"", maar is er niemand in Europa, ""zelfs niet de meest linkse partijen"", die zover gaan in de voorwaarden voor de omgang met vluchtelingen. Klavers oordeel was oordeel: met dit regeerakkoord wordt het vluchtelingenverdrag niet gerespecteerd. Vervolgens verweet Rutte dat GroenLinks ""vriendjes te zijn met bootsmokkelaars"". ""Nu gaat u te ver"", reageerde Klaver. Rutte bood daarop zijn excuses aan, maar hij bleef bij zijn punt: ""Ik snap niet dat GroenLinks niet mee wil werken de smokkelindustrie terug te dringen.""  Rutte vervolgde zijn beantwoorden met het onderwerp klimaat. Inderdaad, gaf Rutte toe: niet alles is nog uitgewerkt wat betreft de klimaatplannen. ""Anders konden we de ministerraden wel schrappen"", zei Rutte. De premier benadrukte dat de meest efficiënte manier om de klimaatdoelstellingen te bereiken is, dat er doelen zijn gesteld voor de reductie van CO2. Waarom is er geen doelstelling over duurzame energie, wilde GroenLinks-leider Jesse Klaver weten. Ook noemde hij de CO2-reductie die nu in het regeerakkoord staat ""boterzacht"". Klaver vroeg om een toezegging dat er ""aan het einde van het kabinet meer duurzame energie is dan voorzien is in het basispad"". Die kwam er niet: Rutte bleef benadrukken dat de reductie van CO2 het belangrijkste is.  Een kort intermezzo volgde toen er vanaf de publieke tribune babygehuil klonk. ""Als mijn kinderen zo reageren betekent het meestal dat ze het er niet mee eens zijn"", zei Klaver daarop. ""Misschien komt dat dan toch door die eikeltjespyama"", reageerde Rutte.  Het antwoord van Rutte op de meeste vragen valt samen te vatten als: we moeten het nog uitwerken. Toen Jesse Klaver vroeg hoe Rutte met de ""klimaatwet"" om wil gaan, benadrukte Rutte wederom met mensen in gesprek te willen gaan om het uit te werken. Volgende week al?, wilde Klaver weten. ""Ik wil een beetje tempo."" ""Dat kan ik echt nu niet inschatten"", antwoordde Rutte, die zei zijn minister iets meer tijd te willen gunnen ""de voeten onder het bureau te krijgen"". Die tijd wilde Klaver hem wel geven, maar wel benadrukte hij: ""Gas erop"". Rutte diste toen direct een anekdote op over Klaver die in een BMW wegreed bij formatieonderhandelingen, terwijl Rutte zelf te voet ging.  Foto Bart Maat/ANP  Het volgend onderwerp voor Rutte: onderwijs. Rutte noemde de maatregelen die het kabinet neemt om met het tekort aan leraren aan de slag te gaan, ondanks dat het woord ""lerarentekort"", ""net als het woord islam"", niet in het regeerakkoord voorkomt. Vraag van Thierry Baudet: ""Gaat het kabinet dan ook met islam aan de slag?"" Antwoord: ""Nee, en met boeddhisme ook niet.""  Rutte verdedigde vervolgens de nieuwe wet op de Inlichtingendiensten, die ook wel bekend staat als de ""sleepwet"". ""Het is echt cruciaal dat die wet er komt"", zei Rutte, om mensen die ""onze manier van leven"" willen aanvallen te stoppen. Ook noemde Rutte de controle die is ingebouwd in de nieuwe wet en het feit dat de evaluatie van de wet naar voren is gehaald. ""Dit is voor mij heel wezenlijk"", benadrukte Rutte. ""Wij moeten onze diensten de middelen geven om die risico's te verminderen.""  Rutte zal de wet de komende tijd nog wel vaker moeten verdedigen: in maart wordt een raadgevend referendum over deze wet gehouden, nadat de Kiesraad gisteren bekend maakte dat het initiatief hiertoe voldoende handtekeningen heeft verzameld. Rutte zei ""extreem gemotiveerd"" te zijn de wet te verdedigen. Marianne Thieme vroeg Rutte daarop of het kabinet eerst met een reactie op de uitslag van dit referendum komt, voordat de wet wordt ingevoerd. Ruttes antwoord: ""Maar de wet is al in werking getreden!"" Het leidde bij Thieme tot enige verwarring, omdat minister Kajsa Ollongren (D66) van Binnenlandse Zaken woensdag juist nog had gemeld dat de invoering van de wet wordt uitgesteld tot 1 mei volgend jaar. ""Dat klopt"", reageerde Rutte, ""dat deel waarover een toetsingscommissie gaat oordelen wordt pas vanaf 1 mei van kracht, maar de wet is verder al in werking getreden.""  Emile Roemer vroeg Mark Rutte vervolgens wat hij van de uitspraken vond van Sybrand Buma, die dit weekend zei dat het kabinet de uitslag van het referendum zou moeten negeren. Rutte's antwoord: ""Wij zullen de referendumwet uitvoeren. Iedere fractie mag zelf weten wat ze vindt dat er moet gebeuren met de uitslag van het referendum.""  Een echt antwoord op de vragen van Thieme en Roemer bleef Rutte schuldig: wat het kabinet met de uitslag van het referendum gaat doen als een meerderheid van de kiezers ""nee"" zegt blijft onduidelijk.  PvdA-leider Asscher ziet in Rutte's woorden over de medisch-ethische paragraaf in het regeerakkoord ""een bezweringsformule voor stilstand"". Hij vreest dat er de komende jaren op zaken als abortus, embryo-onderzoek en euthanasie geen vooruitgang mogelijk is omdat de coalitie heeft afgesproken ieder nieuw issue uitgebreid te bediscussiëren. Rutte legde uit dat het kabinet steeds zal kijken naar de stand van de medische wetenschap, de stand van het maatschapplijk debat en de bredere politieke afweging die moet worden gemaakt.  Asscher snapt de gevoeligheden, zeker rond een voorstel als 'voltooid leven', waarbij ouderen die niet ziek zijn uit het leven zouden mogen stappen. De PvdA-leider vindt echter dat bij andere kwesties, zoals het verstrekken van de abortuspil via de huisarts en het doen van embryo-onderzoek, al uitgebreid onderzoek en debat is geweest en dat stilstand daarom niet nodig zou zijn.  Rutte erkent dat de vier coalitiepartijen zeer uitvoerig over medische ethiek hebben gesproken omdat dit bijvoorbeeld bij de ChristenUnie zeer gevoelig ligt. De uitgebreide passage in het regeerakkoord is volgens hem ""op geen enkele manier bedoeld om geheimzinnig te doen"".  Premier Rutte ging zojuist uitgebreider in op de motie van PvdA-leider Asscher die vraagt de wijkverpleging uit te zonderen van mogelijke besparingen in de komende jaren. Rutte zegt dat er naar de zorg in de komende jaren in het algemeen veel geld bij moet en komt, maar dat ook dit kabinet de groei van de zorgkosten wil afremmen om de kwaliteit en betaalbaarheid in de toekomst overeind te houden.  In de komende jaren wil Rutte III met hoofdlijnenakkoorden in de zorg de kosten met zo'n 1,9 miljard euro afremmen. In het regeerakkoord staat volgens Rutte niet dat er 100 miljoen op de wijkverpleging wordt bezuinigd, wat Asscher en andere linkse partijen hebben gesuggereerd. Dat bedrag komt uit de doorrekening van het regeerakkoord van het CPB, die de mogelijke effecten van de hoofdlijnenakkoorden heeft geschetst. Rutte zegt dat de onderhandelingen met de sector nog moeten beginnen en dat ook het kabinet wil dat eventuele besparingen niet ten koste gaan van de kwaliteit, toegankelijkheid en werkdruk in de wijkverpleging. De wijkverpleging helemaal uitzonderen in de onderhandelingen vindt hij niet verstandig. ""Sectoren uitzonderen is ingewikkeld als je gesprekken met de hele sector aangaat."" Rutte sluit ook niet uit dat er bijvoorbeeld toch besparingen in de wijkverpleging mogelijk zijn door bijvoorbeeld innovatie.  Helemaal overtuigd is PvdA-leider Asscher nog niet. Hij vreest vermoedelijk dat er uiteindelijk toch bespaard kan worden op de wijkverpleging als de uitzondering uit de motie wordt geschrapt. Dit onderwerp wordt dus nog vervolgd, vermoedelijk in de tweede termijn.  Premier Rutte heeft het debat hervat met het onderwerp arbeidsmarkt. Rutte noemt de door de coalitie gemaakte afspraken ""een evenwichtig pakket"". Het kabinet wil flexwerk ""minder flex maken"", aldus Rutte, en tegelijkertijd de zorgen van werknemers wegnemen die er nu voor zorgen dat zij niet makkelijk vaste contracten durven uit te delen. Doel van het kabinet is dat meer mensen een vaste baan kunnen krijgen.  De sociale partners worden de komende maanden betrokken bij de nadere uitwerking van de afspraken, belooft Rutte. De afspraken in het regeerakkoord kunnen daarna volgens Rutte nog worden aangepast. ""Wij sluiten ons niet op in ons eigen gelijk.""  Een ander door de linkse oppositie fel bekritiseerd punt: de verhoging van de btw. GroenLinks-leider Jesse Klaver vroeg Rutte over de effecten die dit heeft op de koopkracht op het midden- en kleinbedrijf. Als het kabinet de multinationals zo koestert met het verlagen van de dividendbelasting - daar is ie weer! -, hoe zit het hier dan met het MKB, wilde Klaver weten. De GroenLinks-leider wil een onderzoek, een zogeheten impactassessment, naar de gevolgen van de btw-verhoging voor het MKB. Rutte zag daar niks in: hij benadrukte dat naar het geheel moet worden gekeken, alle maatregelen bijeen. En dan blijkt volgens Rutte dat iedereen in het land erop vooruit gaat. Klaver begon over de Haagse markt, waar de marge van een bakje aardbeien voor kooplieden omlaag gaat. Maar mensen kunnen straks juist veel meer aardbeien gaan kopen, wierp Rutte tegen.  Ook Roemer kwam daarop naar de microfoon, om het punt van Klaver nog eens te onderstrepen: je benadeelt de gewone mensen met een btw-verhoging. ""Zeg dat dan eerlijk, dat je de mensen met de laagste inkomens extra hard pakt!"" De meningen verschillen wat de impact van die verhoging is, wierp Rutte tegen. En de premier bleef bij het punt dat hij voortdurend maakt: ook mensen met een laag inkomen gaan erop vooruit.  Al met al is het vooral de linkse oppositie die deze ochtend het debat weet te domineren met discussies over het bevoordelen van bedrijven boven ""gewone mensen"". Het debat werd om 13.15 geschorst: om 14.00 gaan we weer verder.  De volgende interruptie kwam van PVV-leider Geert Wilders, die dit keer voor de verandering een sociaal-economische vraag stelde. Volgens Wilders komt het verhaal van Rutte over dat iedereen erop vooruit gaat lang niet bij iedereen aan. ""Waar heeft meneer Rutte het over?"", zei Wilders, terwijl hij twee mails aanhaalde die hij ontving van mensen die niets merken van de betere economie. Rutte zei de zorgen te begrijpen. ""Ik snap dat mensen denken: eerst zien, dan geloven.""  Wilders haalde er toch weer een traditioneel PVV-thema bij: ontwikkelingssamenwerking. Waarom gaat daar dan een miljard heen, vroeg Wilders. Ook de voorzieningen die asielzoekers krijgen in Nederland zijn volgens Wilders niet uit te leggen aan mensen die financieel in de knel zitten. Rutte antwoordde dat hij die gevoelens best kon begrijpen, maar hij kon ook een paar door de VVD gewenste asielmaatregelen noemen: dat het kabinet vluchtelingen meer in de regio wil opvangen en ze in de eerste periode in Nederland minder rechten wil geven. ""U bent niet de minister-president van Afrika of Syrië. Zorg voor uw eigen mensen"", reageerde Wilders.  Foto Bart Maat/ANP  Anderhalf uur werd hij ondervraagd over de dividendbelasting, maar rond het middaguur kon premier Mark Rutte verder met de beantwoording van andere vragen. Het volgende thema: de koopkrachtplaatjes en de financiën. Rutte onderstreepte nog eens dat alle groepen er in Nederland op vooruit gaan. Ook benadrukte hij dat het begrotingsoverschot niet volledig kan worden uitgegeven: de zogeheten buffer is volgens Rutte belangrijk voor toekomstige schokken.  De interrupties hierop verliepen langs vertrouwde lijnen. Waarom stijgt de koopkracht voor alle ouderen niet even snel als voor andere groepen, wilde 50Plus-leider Henk Krol weten. Rutte wees erop dat 88 procent van de ouderen er wel op vooruit gaat. Krol bleef erbij: ""Dit is een anti-ouderenkabinet."" De SGP wilde op hun beurt weten hoe het zat met de koopkracht van de eenverdieners. Rutte erkende: de kloof tussen een- en tweeverdieners wordt niet kleiner, maar ""ook niet groter"". Van der Staaij kondigde aan hierop bij de begrotingsonderhandelingen nog terug te komen. Dat laatste kan voor Rutte lastig worden: omdat zijn coalitie slechts steunt op één zetel meerderheid, kan hij de steun van de SGP goed gebruiken. Hij moet de partij daarvoor op sommige punten tegemoet gaan komen.  D66-leider Alexander Pechtold kwam als eerste fractieleider van een coalitiepartij naar de interruptiemicrofoon, om een traditioneel D66-punt te maken. Hij bracht het nieuws van deze ochtend in, dat Nederland is gezakt in de ranglijst op het gebied van gelijkheid tussen mannen en vrouwen. Van zijn eigen D66-minister van Onderwijs en Emancipatie, Ingrid van Engelshoven, wilde Pechtold snel een reactie op dit bericht.  Jesse Klaver zag een opening en vroeg om een uitgestoken hand: als er meevallers komt, zouden mensen die in een uitkeringspositie zitten er dan op vooruit kunnen gaan? Rutte hield dat voorstel op afstand: hij benadrukte nog eens het traditionele VVD-punt dat werken moet blijven lonen.  Het debat gaat intussen over de vraag over of premier Rutte bekend moet maken welke bedrijven bij hem hebben gepleit voor het afschaffen van de dividendbelasting. Dat vraagt GroenLinks-leider Jesse Klaver, die het ""onbestaanbaar"" vindt dat de premier geen openheid wil geven over op basis waarvan hij tot afschaffing van de dividendbelasting is gekomen.  Rutte zegt dat hij en zijn coalitiepartners van alle kanten adviezen hebben gekregen en dat zij vervolgens met elkaar een politieke afweging hebben gemaakt. De maatregel zou dus niet zijn ingestoken door één of meerdere bedrijven of partijen. Rutte zegt dat hij niet de vertrouwelijkheid van zijn gesprekken met bedrijven kan schaden. ""Als het iedere keer bekend wordt als ik met iemand spreek, kan ik mijn werk niet meer doen. Het is voor mij een principiële kwestie.""  De dividendbelasting blijft ondertussen het debat domineren. GroenLinks-leider Jesse Klaver kwam na Roemer in een felle discussie met Rutte over het afschaffen van de dividendbelasting. Volgens Klaver is dit ""een cadeautje voor Amerikaanse beleggers"" en heeft de belasting niets te maken met de werkgelegenheid in Nederland. ""Dit helpt onze economie niet vooruit, dit helpt Amerikaanse beleggers vooruit."" PvdA-leider Asscher snapt niet dat het kabinet de 1,4 miljard die afschaffing opbrengt niet anders wil besteden. Hij noemt afschaffing ""een onbewezen medicijn"".  Premier Rutte ontkende dat er ideologische motieven achter het besluit zitten om de dividendbelasting af te schaffen en herhaalt zijn mantra dat veel Nederlandse banen afhankelijk zijn van het Nederlandse vestigingsklimaat. De premier zegt dit te weten uit gesprekken die hij heeft gehad met grote internationale bedrijven.  PvdA-leider Asscher probeerde premier Rutte zojuist al te bewegen tot de toezegging dat er niet zal worden bezuinigd op de wijkverpleging, wat hij woensdag al in een motie vroeg. In het regeerakkoord staan dat er hoofdlijnenakkoorden in de zorg moeten worden gesloten en dat de kosten van onder meer de wijkverpleging daarbij niet te snel mogen stijgen. de motie om de wijkverpleging uit te zonderen van besparingen werd mede ondertekend door bijna alle oppositiepartijen, op de SGP na.  Rutte ""begrijpt heel goed"" wat Asscher wil en zegt dat de coalitie het met hem eens is over de denkrichting. Hij belooft later in het debat op de details terug te komen.  Als eerste inhoudelijke thema besprak Rutte zojuist het afschaffen van de dividendbelasting voor multinationals, een punt waarop de coalitie woensdag hard werd aangevallen. De premier zegt dat Nederland ""een zeer open economie"" is en dat miljoenen banen in dit land afhankelijk zijn van een goed vestigingsklimaat voor bedrijven. Om die reden heeft het kabinet besloten tot het schrappen van de dividendbelasting. Volgens Rutte moet Nederland zich opnieuw positioneren nu de Brexit plaatsvindt en grote bedrijven zich oriënteren op waar zij zich in de toekomst gaan vestigen. Een goed vestigingsklimaat is ""van wezenlijk belang voor onze economie"", aldus Rutte.  SP-leider Roemer herhaalt zijn opmerking van woensdag dat Nederland een 'belastingoorlog' begint en er in Europa een 'race to the bottom' dreigt. Rutte bestrijdt dat en zegt dat de vennootschapsbelasting de laatste jaren juist is gestegen en dat dit kabinet brievenbusmaatschappijen wil aanpakken in de strijd tegen belastingontwijking. Aan de andere kant ""moeten we Nederland niet uit de markt prijzen"", aldus Rutte.  PVV-leider Wilders is allerminst overtuigd van de argumenten van premier Rutte en vindt het een principiële zaak dat bewindslieden met twee nationaliteiten niet tot het kabinet mogen toetreden. Wilders gaat ook een motie van wantrouwen indienen tegen staatssecretaris van Defensie Barbara Visser (VVD). Zij heeft ook de Kroatische nationaliteit heeft omdat ze daar geboren is, bevestigde Rutte.  Foto Bart Maat / ANP.  Rutte hekelde de volgens hem zogenaamd principiële keuze van Wilders, die in 2010 geen motie van wantrouwen indiende tegen staatssecretaris van Volksgezondheid Marlies Veldhuijzen van Zanten (CDA). Wilders vroeg haar toen ook haar tweede paspoort in te leveren, wat zij weigerde. Dat Wilders toen niet met een motie kwam, komt omdat de PVV gedoogsteun leverde aan Rutte I, denkt de premier. ""Slappe hap"" van Wilders, aldus Rutte.  Wilders blijft ook bij zijn motie van wantrouwen tegen minister van Justitie en Veiligheid Ferdinand Grapperhaus (CDA). Volgens de PVV-leider is Grapperhaus ongeschikt omdat hij eerder in columns heeft geschreven dat Syriëgangers mogen terugkeren naar Nederland. Rutte zegt dat Grapperhaus het regeerakkoord volledig onderschrijft en noemt hem een ""stevige kerel die niet met zich laat sollen"". De premier vindt het bizar dat het lijkt alsof bewindslieden van Wilders geen verleden mogen hebben.  Premier Rutte begon met wat inleidende woorden over hoe zijn kabinet het regeerakkoord in de praktijk wil brengen. Hij herhaalde dat de coalitie naar breed draagvlak zoekt in de Kamer en samenleving bij de uitvoering van alle maatregelen.  Rutte ging daarna als eerste in op de aangekondigde motie van wantrouwen van PVV-leider Wilders tegen D66-vicepremier Kajsa Ollongren, die naast de Nederlandse ook de Zweedse nationaliteit heeft. Wilders vindt dat bewindslieden maar één nationaliteit kunnen hebben omdat anders de schijn van dubbele loyaliteit dreigt. Rutte prees Wilders dat hij een algemeen punt maakte en geen persoonlijke aanval op Ollongren deed, maar de premier zegt dat het enkele feit dat een bewindspersoon twee nationaliteiten heeft niets zegt over de betrouwbaarheid van iemand. Onderscheid maken bij kabinetsbenoemingen tussen mensen met één of meerdere nationaliteiten mag ook niet, zegt Rutte.  Dat een bewindspersoon in de problemen kan komen als er een conflict dreigt tussen bijvoorbeeld Nederland en Zweden ontkent Rutte. ""De rechtsgevolgen van een andere nationaliteit staan op geen enkele manier het goed functioneren van een bewindspersoon met de dubbele nationaliteit in de weg.""  Na een dag van wederzijdse verwijten en al dan niet uitgestoken handen tussen de fractievoorzitters, is het vandaag aan Mark Rutte om zijn derde regeringsverklaring te verdedigen tegen kritiek van alle kanten. Als de beschietingen van de Kamer woensdag een indicatie zijn, zal de premier het op een paar punten van het nieuwe kabinetsbeleid na (wijkverpleging, dividendbelasting, referenda) niet bijzonder moeilijk krijgen. Hij heeft de mazzel dat de oppositie versplinterd is en veel van de plannen van het kabinet ook op de verlanglijstjes van die partijen stonden. Het debat gaat vooral over de gunst en de definitie van “de gewone, normale Nederlander”, schrijven Thijs Niemantsverdriet en Marike Stellinga.  Rutte begint aan zijn beantwoording om 10.30 uur. Naar verwachting antwoordt de premier in themablokken, zoals Zorg, Arbeidsmarkt en Migratie. De fractievoorzitters mogen Rutte, in tegenstelling tot bij de regeringsverklaring woensdag, direct interrumperen. Na het einde van de eerste termijn volgt nog de tweede termijn, waarin de partijen moties kunnen indienen in een poging het regeerakkoord nog te wijzigen.  In de Tweede Kamer vindt donderdag dag twee van het debat over de regeringsverklaring plaats. Premier Rutte beantwoordt na een dag luisteren de vragen van de Kamer en gaat met de fractievoorzitters in debat. Volg het van minuut tot minuut in dit liveblog.",politics
EINDHOVEN - Ken jij iemand in je omgeving die wel iets extra’s kan gebruiken? Iemand die een zwaar jaar heeft gehad of iemand die juist altijd voor anderen klaar staat? Dan kun je bij ons een kerstpakket voor die persoon aanvragen.,entertainment
"Apple gaat zijn langverwachte slimme luidspreker HomePod op 9 februari lanceren in de VS, Engeland en Australië. In het voorjaar kan de luidspreker ook worden besteld in Frankrijk en Duitsland. De Benelux moet langer wachten.  De eerste bestellingen kunnen al vanaf vrijdag worden geplaatst.  De HomePod zou eerst eind vorig jaar beschikbaar komen, maar werd vertraagd.  Apple stapt laat in de markt voor stemgestuurde luidsprekers. Amazon en Google hebben al langer dergelijke apparaten.  De luidspreker, die 349 dollar kost, onderscheidt zich volgens Apple zelf vooral door de hogere geluidskwaliteit dankzij zeven tweeters en zes microfoons naast een woofer voor het laag. Als stemhulpje fungeert Siri. Apple adviseert het gebruik van Apple Music. Opvallend is dat het apparaat alleen werkt met de laatste iOS versie 11.",business
"Dat rommelmarkt 'Feest in Rode' moet krimpen van meer dan 1.000 standplaatsen tot 840: organisator Bernard Van Den Heuvel kan er niet bij. ""Het evenement vindt al bijna dertig jaar zonder problemen plaats. Waarom moet het plots kleiner worden?""  BART KERCKHOVEN  Mozkito  Tijdens de gemeenteraad in juni kondigde burgemeester Pierre Rolin (IC-GB) al aan dat het schepencollege extra maatregelen zou treffen voor de organisatie van Feest in Rode, op 24 september. Eén van die maatregelen was het terugbrengen van het aantal standplaatsen. Maar volgens organisator Bernard Van Den Heuvel is dat allemaal nergens voor nodig. ""Feest in Rode is inderdaad uitgegroeid tot een grote rommelmarkt"", zegt hij. ""Dat komt onder meer doordat mooie en degelijke kinderkleding hier heel goedkoop verkocht wordt. Maar als organisatie zijn wij natuurlijk meegegroeid. We bereiden maanden op voorhand al een uitgebreid dossier voor. We hebben lijsten met alle standplaatsen en gegevens van elke standhouder. Je mag die twee overigens ook niet met elkaar verwarren. In totaal zijn er misschien 450 standhouders - heel wat van hen nemen gewoon meer dan één plaats in. Het gaat zowel om professionele handelaars als particulieren. Maar zeventig procent van hen is afkomstig uit Rode. Dit is dus nog altijd een evenement voor de Rodenaar.""  Van Den Heuvel voelt zich de laatste jaren geviseerd door gemeente en politie. ""Ik begrijp het eerlijk gezegd niet"", zucht hij. ""Tot enkele jaren geleden hadden we altijd een goed overleg met het gemeentebestuur, en kregen we alleen maar positieve reacties. In die bijna dertig jaar dat Feest in Rode nu al bestaat, is er zelfs nooit een probleem geweest. Maar nu kreeg ik een brief in de bus, met de melding dat er maandag een overlegmoment is, en dat het aantal standplaatsen teruggebracht moet worden tot 840. Dat krijg je dan een goede maand voor het evenement zelf te horen...""  Feest in Rode lokt bij mooi weer natuurlijk wel zo'n dertigduizend mensen naar de wijk, en dat is niet min. ""Maar die ga je niet weghouden door het aantal standplaatsen te beperken"", werpt Van Den Heuvel op. ""Zo'n ingreep gaat de veiligheid niet bevorderen. Het klopt dat veel mensen een parkeerplaats in de buurt zoeken, maar we kijken zelf ook naar oplossingen voor die instroom. Zo organiseren we een pendeldienst tussen Feest in Rode en het station. Bovendien is het helemaal niet onze bedoeling om nog te groeien. Dit jaar schrapten we zelfs al 62 standplaatsen om de veiligheid op het parcours te bevorderen. En we vragen elke standhouder om op het voetpad te blijven, zodat brandweer en politie altijd een vrije doorgang hebben. Ik hoop dan ook dat het gemeentebestuur ons die extra maatregelen niet oplegt. Feest in Rode is het werk van een groep vrijwilligers, en een mooi evenement dat leven in de brouwerij brengt. Ik hoop dan ook dat we samen kunnen werken om er opnieuw iets prachtigs van te maken.""",entertainment
"Vitesse versterkte zich voor komend seizoen al met Tim Matavz, Charlie Colkett, Thulani Serero, Thomas Bruns, Fankaty Dabo, Remko Pasveer en Bryan Linssen en daar blijft het mogelijk niet bij. De club uit Arnhem zou namelijk ook bezig zijn met de komst van Guy Melamed, een 24-jarige aanvaller uit Israël.  De zaakwaarnemer van Melamed is naar Nederland afgereisd om te onderhandelen met een delegatie van Vitesse, zo meldt Walla. Vitesse zou bereid zijn om drie ton te betalen, maar ook onder meer het Maccabi tel Aviv van trainer Jordi Cruijff zou belangsetlling hebben voor de spits van Maccabi Petah Tikva.  Melamed komt uit de jeugdopleiding van Hapoel Kfar Saba en maakte voor die club 12 doelpunten in 41 competitiewedstrijden. Op huurbasis voor Maccabi Herzliya maakte hij er 6 in 15 optredens en in dienst van Maccabi Petah Tikva staat de teller op 20 treffers in 85 wedstrijden. Het is onduidelijk tot wanneer Melamed er nog onder contract staat.  Vitesse versterkte zich voor komend seizoen al met Tim Matavz, Charlie Colkett, Thulani Serero, Thomas Bruns, Fankaty Dabo, Remko Pasveer en Bryan Linssen en daar blijft het mogelijk niet bij. De...Lees verder",entertainment
"Het extreem zachte weer van deze week slaat om. Morgen tikt de thermometer nog de 15 graden aan, maar het weekend wordt wisselvallig met hagel en zelfs natte sneeuw. ,,Het is de eerste zichtbare winter”, stelt meteoroloog Marco Verhoef van Weerplaza.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Echte sneeuw is volgens Verhoef nog een brug te ver. ,,We krijgen een ‘natte flats’ en dan is het weer voorbij. Het blijft niet liggen, maar het zal wel zichtbaar zijn.” Hinder zullen we er niet van ondervinden.  Begin volgende week loopt de temperatuur weer op. In het midden van de week is er wel weer kans op een natte sneeuwvlok. ,,Als er wat valt is het binnen een vloek en een zucht weer weg”, voorspelt Verhoef.  Quote  Het zijn dingen die bij de overgang van herfst naar winter horen  Marco Verhoef, meteoroloog  Met 15 graden zitten we morgen eerst dicht tegen de records aan. ,,Het datumrecord voor 23 november is 16,5 graden in Maastricht. Dat wordt waarschijnlijk niet verbroken, maar het scheelt dus maar weinig”, weet weerman Ben Lankamp.Vrijdag en in het weekend keldert de temperatuur in een hoog tempo naar 7 graden. Heel ongewoon is dat volgens de meteorologen niet. Verhoef: ,,Het zijn dingen die bij de overgang van herfst naar winter horen. We zien het ook weleens in de zomer, dan daalt de temperatuur van 30 naar 23 graden. Dat is eenzelfde overgang.""’s Nachts ligt het kwik komende dagen meestal iets boven nul, maar een graadje vorst op een aantal plekken is niet uitgesloten. Het huidige weerbeeld zegt overigens nog helemaal niet over komende winter.",other
"Voor de verkiezingen van 2016 berichtten Amerikaanse media dat een voormalige inlichtingenofficier uit Engeland een bijzonder schokkend dossier had samengesteld over Donald Trump. Kort gezegd kwam het erop neer dat hij hechte banden had met Rusland en dat Poetin hem waarschijnlijk chanteerde omdat er beelden waren van Trump met Russische prostituées. Het was echt schokkend en zorgde dan ook voor een ware aardbeving in journalistieke kringen én in de Amerikaanse (en Europese!) politiek.  De grote vraag was echter: wie heeft dit onderzoek betaald? Wie zat erachter? Want ja, juist omdat het zo schokkend was is het belangrijk om dat soort vragen te beantwoorden, om te weten of er iemand met een agenda achter zit of dat het een hoegenaamd objectief relaas is van iemand die iets zag en zich zorgen begon te maken.  Nou, we hebben het antwoord eindelijk. De linkse, Democratisch-vriendelijke Washington Postbericht namelijk dat de Clinton-campagne en de Democratische Partij erachter zitten.  In april 2016 huurde Marc E. Elias, een advocaat voor de Clinton-campagne en de Democratische partij, het onderzoeksbureau Fusion GPS in om ‘onderzoek’ te doen naar Trump. Het doel daarvan was natuurlijk om informatie te vinden (of te verzinnen, indien nodig) die schadelijk was voor de man die de Republikeinse presidentskandidaat zou worden. Nou, die informatie werd inderdaad ‘gevonden,’ verzameld, en vervolgens gelekt. Daarbij ging het niet alleen om daadwerkelijke feiten, maar ook over roddels. Want ja, roddels kunnen ook heel schadelijk zijn, zeker in de politiek.  De Democratische financiering van het onderzoek duurde tot in oktober 2016. Dat was dus de maand voor de verkiezingen, wat betekent dat de Democraten het rapport écht gebruikten om er een politiek slaatje uit te slaan, en dat het zelfs met dat doel geschreven werd.  Kortom, de mainstream media zijn gevallen voor een propaganda-verhaal van de Democratische Partij. Schokkend, ik weet het.  Wow zelfs dit nieuws heeft zelfs het politiek correct oost-indisch doof cocon van de corrupte Washington Post en NYT doorbroken. Ik neem aan dat de (veelkleurige) inteelt-NPO die voor de volle 100% achter Hillary stond hierover zal zwijgen. Aangezien de doofpotten inmiddels op zijn hebben ‘journalisten’ van de MSM, NPO en RTL nu de opdracht gekregen om onwelgevallige informatie onmiddellijk in propjes te kneden en door te slikken.  Het onderzoek naar vermeende banden tussen Trump en Putin tijdens de verkiezingen blijkt nu als een boemerang te werken.  Ondertussen is wel duidelijk dat er tussen Trump en de Russen tijdens de verkiezingen geen samenwerking was. Er is tot nu toe voor deze beschuldiging geen enkel bewijs gevonden.  Maar wat wel steeds duidelijker word is dat Clinton en Obama de Russen erg gewillig waren met de z.g Uranium deal waardoor de Russen 20% van het Uranium in bezit kregen. En daar word nu onderzoek naar gedaan tot grote teleurstelling van de Trump hatende media. —————–  Obama en Hillary gaven 20% van hun uranium aan de Russen. De Stichting van Hill en Bill kreeg vervolgens miljoenen en babbeltjes van Bill in Moskou leverde eveneens bijna 1 miljoen per uur op. Dit is a jaren bekend  Bij de Fake News-MSM: “doodse stilte, rondtollende tumbleweed, een vallende naald die op de grond crashed met het geluid van een meteoor”.  En alle inteelt-journalisten steken hun vingers in de oren en gillen: Lalalalalalalalalalalalalala Dat doen ze trouwens al twintig jaar.  Vorige week bracht The Hill, een Amerikaanse publicatie die in Washington DC dagelijks door politici, lobbyisten en journalisten wordt gelezen, een artikel onder de kop ’FBI ontdekte Russisch omkoopcomplot voordat de regering-Obama een controversiële nucleaire deal met Moskou goedkeurde’. Daarna volgde de explosieve eerste alinea: ’Voordat de regering Obama in 2010 een controversiële deal goedkeurde die Moskou controle gaf over een groot deel van het Amerikaanse uranium, had de FBI substantieel bewijs verzameld dat leden van de Russische nucleaire industrie betrokken waren bij omkoping, afpersing […] en het witwassen van geld, met als doel de atoomenergiebelangen van Vladimir Poetin in de Verenigde Staten te laten groeien, aldus overheidsdocumenten en gesprekken.’  Dit schandaal is echt – en niet fake (zoals de mythe over de invloed van de Russen op Trump) – en zo verontrustend dat het verbijsterend is dat de media er nauwelijks aandacht aan schenken.  Waar het om gaat, is het volgende: Obama overhandigde in 2010 controle over maar liefst een vijfde van de uraniumproductie in Amerika aan Poetin. Waarom? Was er een dwingende reden om dat te doen? Misschien paste het in de toenaderingspogingen van Obama ten aanzien van Rusland?  The Hill meldt nu dat toen die overhandiging plaatsvond, de FBI over bewijzen beschikte dat Rosatom, het enorme bedrijf dat de nucleaire energie in Rusland overziet en beheert, in Amerika op grote schaal fraude had gepleegd en betrokkenen had omgekocht teneinde de deal tot stand te brengen. Maar de FBI deed niets.  De FBI had een informant die documenten en e-mails kopieerde en gesprekken opnam. In het centrum van de fraude stond het Clinton Fonds. Naar verluidt zou het om een bedrag gaan van meer dan honderdveertig miljoen dollar die naar de rekeningen van de Clintons is gestroomd.  Het was al opgevallen dat Bill Clinton een half miljoen dollar had ontvangen voor een lezing in Moskou, betaald door een Russische bank (toen Bill hiervoor in Moskou was, had hij ook een gesprek met Arkady Dvorkovich, toevallig een lid van de directie van Rosatom); de bedragen die werden betaald, tonen aan hoe belangrijk de uraniumdeal voor de Russen was, en hoe intens corrupt de Clintons zijn. Want Hillary, indertijd minister van Buitenlandse Zaken, speelde een belangrijke rol bij de goedkeuring van de deal. De ’kickback’ ging naar haar familiefonds.  De Russen hadden in Washington een man zitten die het werk deed voor Rosatom, Vadim Mikerin. Voordat Moskou greep kreeg op de uraniumreserves, verkochten de Russen aan Amerikaanse bedrijven het uranium uit de atoomwapens die de Russen volgens de verdragen met het westen zouden afbreken. Mikerin liet de Amerikaanse bedrijven extreem hoge prijzen betalen voor het Russische uranium; de overwinst liet hij naar banken in onder andere Cyprus en Zwitserland lopen, om ze daarna weer onder de betrokkenen te verdelen. Dat was oplichterij en fraude.  Toen hij begon te werken aan het project dat de Russen in staat stelde in de Amerikaanse uraniumproductie te infiltreren, huurde Mikerin een lobbyist in die in DC de politici moest gaan bewerken. Deze lobbyist besefte wat Moskou van hem verlangde, en hij lichtte de FBI in. Hij werd hun informant.  Twee mannen superviseerden de informant: dat waren Robert Mueller, nu de man die onderzoekt of Trump samenwerkte met de Russen, en Rod Rosenstein, nu de tweede man bij Justitie en degene die namens Trump Mueller heeft ingehuurd. Alles wat de informant opving, belandde bij de leiding van de FBI.  Over zoiets belangrijks als uranium waakt het ’Committee on Foreign Investment in the United States’, CFIUS, waarin de hoofden van veertien overheidsorganen zitting hebben. Hillary Clinton hoorde daarbij, en ook minister van Justitie Eric Holder. Vreemd genoeg was CFIUS positief over de overdracht van controle over Amerikaanse uraniumproductie aan de Russen, maar in het Congres bestond sterke oppositie. CFIUS ging akkoord, ook al had de FBI bewijzen voor de omkopingen en fraude door Rosatom via Vadim Mikerin.  Schandaal  Andrew McCarthy, een voormalig openbaar aanklager, schreef enkele dagen geleden in The National Review: ’Het zou een episch schandaal voor de regering-Obama betekend hebben en een doodsklap voor de presidentiële ambities van Hillary Clinton, als halverwege de agressie van Rusland in 2014 [de Russische annexatie van de Krim], publieke aandacht zou zijn uitgegaan naar het falen, vier jaar eerder, om een zaak van nationale veiligheid te onderzoeken teneinde de Russische overname van Amerikaanse nucleaire reserves te beschermen.’  Deze cryptische zin betekent: de FBI en de regering-Obama verhinderden een strafzaak naar de manipulaties rondom de uraniumdeal, en hield dus de Clintons uit de wind.  De informant wil nu praten en voor een congrescommissie verschijnen. Maar hij wordt door de FBI gedwongen om te zwijgen. Koste wat kost moet dit schandaal verborgen blijven. Want dat zou laten zien dat de FBI (Mueller en Rosenstein) wegkeek bij een grootscheepse corruptiezaak rond de Clintons. En dat willen hun getrouwen in de Amerikaanse overheid voorkomen.  Geweldig om te zien hoe ‘ the leftist’ wereldwijd door het ijs zakken. Meerdere gemene en vieze praktijken komen aan het licht. De overgrote zwijgende meerderheid begint zo langzamerhand van zich te laten horen. In de VS is een sterke conservatieve stroming die terug wil naar rechtse normen en waarden. Zie ook de ontwikkelingen in Europa. Ben er blij mee.  Tja, de Clintons !! Lees ook vandaag eens de column van Leon de Winter, m.i. de echte Amerika kenner in De Telegraaf van vandaag . Een verontrustend verhaal over de Clintons, zelfs op het criminele af. Goed dat die Hillary maar niet gekozen is en ik denk dat de Amerikanen haar al lang in de gaten hadden en haar daarom grotendeels niet hebben gestemd.  Wat wel te denken geeft, is dat de Clinton fans in Nederland, o.a. de heren minkukels Twan Huys en Charles Groenhuijsen, die bij de Vara veel teveel uren zendtijd kregen om graaister Clinton aan te bevelen en de hemel in te prijzen en zelfs een boekje over haar te schrijven ( wat niemand kocht trouwens ) maar wel structureel Trump bashten, nu wel héél erg stil blijven.  Waarom komen zij nu niet bij van Nieuwkerk hun excuses aanbieden om hun linkse partijdigheid en foute mening, terwijl ze in feite een criminele familie steunden. Waarom blijven die 2 harken nu zo stil ? Zij hebben de kijkers immers in de maling genomen!  Trump heeft ooit tijdens zijn campagne eens gezegd dat Hillary in de gevangenis thuishoorde. Die Trump wist dus m.i. ook ervan, maar hij beheerste zich.  Inhoudelijke opmerkingen van uw kant: 0,0 Maar ja, de waarheid doet pijn, en als er iemand (of een site) is die feiten publiceert die die u niet aanstaan dan begint u, naar goed links gebruik overigens, te gillen zodat u het niet hoeft te horen.  De Clinton Foundation is één grote zwendel. Het wordt voorgesteld als een liefdadigheidsorganisatie, maar slechts minder dan 10% van de inkomsten gaan ook daadwerkelijk naar liefdadigheid. De rest is ‘overhead’ en wordt in feite gebruikt voor het doel waar de CF eigenlijk voor is opgericht: om de familie Clinton in een weelderige stijl, als waren het vorsten of staatshoofden, te kunnen laten leven.",politics
"EINDHOVEN - Een chauffeuse heeft maandag haar vrachtauto klem gereden in de Boschdijktunnel in Eindhoven. De vrouw was hoogst verbaasd dat er geen waarschuwing stond over de hoogte van de tunnel.  Dat ze met haar vrachtwagen niet op de rijbaan maar op het hoger gelegen fietspad reed, vond ze geen reden om dan maar geen waarschuwingsbord te plaatsen.  RaadselDe truck zit nog muurvast en de laadbak is zwaar beschadigd. Deskundigen zijn aan het onderzoeken hoe ze vrachtwagen uit de tunnel krijgen. Waarom de vrouw daar reed in plaats van op de rijbaan is nog een raadsel.",entertainment
"OnthullendVoor veel artiesten is het een droom: schitteren in een musical van Joop van den Endes Stage Entertainment. Maar waar sterren als Jim Bakkum een royale beloning krijgen, worden musici, dansers en ander voetvolk uitgewrongen, claimt de Kunstenbond van FNV. Er lopen twee rechtszaken tussen (ex-)medewerkers en het musicalbedrijf.  In de ogen van de honderdduizenden bezoekers is het één en al glitter en glamour bij de musicals van Stage Entertainment; de casts van producties als The Lion King of On your Feet lijken één blije familie.Wat velen niet beseffen is dat de spotlights vooral weldadig schijnen op hoofdrolspelers als Jim Bakkum (On your Feet), Simone Kleinsma (Was Getekend, Annie MG Schmidt) of Romy Monteiro (The Bodyguard, tot voor kort). Voor wie geen Chantal Janzen of Pia Douwes heet, is het sappelen.Dat beeld rijst althans op uit twee rechtszaken met (ex-)medewerkers, waarin Stage is verwikkeld. In één daarvan probeert het musicalbedrijf toetsenist Bernard Goovaerts te lozen, die sinds 1995 keyboard speelt in successen als Evita, Chicago, Joe, The Lion King en The Bodyguard.  Quote  Stage Entertainment wil van de vaste muzikanten af, ik ben de eerste niet  Bernard Goovaerts, toetsenist Stage Entertainment  Hoewel hij voor duizenden voorstellingen louter klinkende beoordelingen kreeg, werd hij vorig jaar ineens afgewezen bij twee audities, die ook voor vaste krachten bij nieuwe producties verplicht zijn: voor The Lion King en voor On Your Feet, de musical over het leven van Gloria Estefan en haar man Emilio. Goovaerts speelde ‘te jazzy’ en ‘miste groove’.Volgens Goovaerts wil Stage alle vaste musici inruilen voor flexkrachten. ,,Ik ben de eerste niet, diverse collega’s trof al hetzelfde lot'', vertelde hij bij de zitting. De muzikant, aan het conservatorium geschoold, voelt zich gekrenkt. ,,Ik speel al 22 jaar vrijwel geen jazz meer, mijn technische skills zijn uitstekend.”Stage vroeg ontslag aan voor Goovaerts nu hij bij geen musical plaatsbaar zou zijn, maar het UWV weigerde. Nu probeert het bedrijf het voor de rechtbank Den Haag. De toetsenist wil blijven werken. Kan dat niet, dan eist Goovaerts advocaat 70.000 euro schadevergoeding plus de wettelijke afvloeiingsregeling.  De andere rechtszaak draait om twaalf werknemers – dansers, maar ook een ervaren actrice - bij Billy Elliot. De twaalf eisen 2.000 tot 6.000 per persoon voor structureel onbetaald overwerk, met een uitschieter van 23.000 euro, vertelt hun advocaat Coby van den Berg. ,,Omdat kinderen in Billy Elliot belangrijke rollen hebben en Inspectie SZW daar streng op toeziet, waren er diverse casts. De gewone medewerkers moesten extra veel repeteren om de kinderen goed voor te bereiden.”Van den Berg noemt Stage een vreselijke werkgever. ,,Artiesten moeten opdraven op onmogelijke tijden en alles doen wat Stage zegt.” Het bedrijf kan dat omdat de Arbeidstijdenwet niet voor podiumkunsten geldt. ,,Voor de sectoren toneel, dans, orkesten en opera zijn onderling goede regelingen afgesproken, maar niet bij Stage. Joop van de Ende wilde nooit iets met medezeggenschap te maken hebben. Bij Stage is het altijd The show must go on.”Bestuurder Pepijn ten Kate van de Kunstenbond, die de rechtszaken nauwgezet volgt, herkent het geschetste beeld. ,,Stage behandelt zijn personeel als tweederangs werknemers. Alleen voor de hoofdrollen ligt dat anders, de sterren krijgen veel betere voorwaarden dan de mindere goden.”  Quote  Stage behandelt zijn crew en artiesten als tweederangs werknemers. Alleen voor de sterren is dat anders.  Dat Stage veel vraagt van werknemers blijkt ook uit de Algemene Bepalingen. Het 28 pagina’s tellende document telt vooral verplichtingen. In repetitieperiodes dienen spelers bijvoorbeeld zes dagen per week onbeperkt beschikbaar te zijn.Ten Kate en Goovaerts’ advocaat Mariska Aantjes wijzen op het verschil tussen het kantoorpersoneel van Stage en de musicalspelers. Op kantoor kennen veel medewerkers een pensioenregeling, dertiende maand, kinderopvang en soms een auto van de zaak. ,,Crew en artiesten bij de theaterproducties kennen dergelijke regelingen allemaal niet.”Bij de Kunstenbond, onderdeel van FNV, zijn afgelopen jaren diverse zaken binnengekomen, zegt Ten Kate. ,,Stage Entertainment is dermate dominant dat bijna geen medewerker openlijk kritiek durft te spuien. Want dat betekent geen werk meer.”  Quote  Er is minder behoefte aan pianisten of key­board­spe­lers.  Barbara Wittebol, executive producer Stage Entertainment  Tegenover de Haagse rechtbank ontkende Stage Entertainment afgelopen 6 februari van de vaste muzikanten af te willen. Tegelijk bevestigde Barbara Wittebol, sinds 2012 verantwoordelijk voor de Nederlandse producties en rechterhand van directeur Albert Verlinde, dat het bedrijf met minder musici werkt.  ,,Er is minder behoefte aan pianisten of keyboardspelers, we werken meer met orkestbanden en combootjes.” Ze spreekt van een trend in musicalland. ,,Het orkest is kleiner geworden, Disney levert bijvoorbeeld ook arrangementen met kleinere bezetting aan.”  Na de zitting weigert Wittebol nadere vragen over Stage Entertainment en verwijst ze naar de bedrijfsvoorlichtster. Die laat in een reactie weten dat er momenteel 25 orkestplaatsen zijn in de lopende producties The Lion King, On Your Feet en Was Getekend, Annie MG Schmidt. ,,Deze plaatsen worden vervuld door orkestleden zowel in vaste dienst als dienstverband bepaalde tijd'', zegt woordvoerder Eline Reijmer.  Ze stelt dat het streven is om altijd met een liveorkest te werken. ,,Maar door de technische veranderingen van de afgelopen jaren zijn de orkesten kleiner geworden.""Reijmer ontkent dat Stage van de vaste muzikanten af wil. ,,Wij zijn heel blij met de orkestleden in vaste dienst. Zoals aangegeven moet er wel passend werk zijn.” Het bedrijf zegt zich niet in het door de Kunstenbond en beide advocaten geschetste beeld te herkennen. Over de Billy Elliot-zaak wil Stage niets kwijt.  Quote  Werknemers moeten zich tijdens de re­pe­ti­tie­pe­ri­o­de zes dagen per week onbeperkt beschikbaar houden  Algemene Bepalingen voor werknemers Stage Entertainment, editie 2017  Advocaat Coby van den Berg wijst op het Musical Awards Gala 2016, waar Joop van den Ende onbewust het geschetste beeld bevestigde. ,,Ik wil graag alle mensen achter de schermen bedanken die mij altijd gesteund hebben'', stamelde hij na ontvangst van een oeuvre-award uit handen van Tina Turner. ,, Alles wat ik vroeg, was meer dan wat er in het contract stond. Toch heeft iedereen het gedaan.”Eén lichtpunt: sinds september 2016 kent Stage Entertainment een ondernemingsraad (or). ,,Dat is één van de gevolgen van een eerder proces rond Billy Elliot'', vertelt Kunstenbond-bestuurder Ten Kate. ,,De rechter droeg Stage Entertainment op een or in te stellen. Ze beweerden altijd dat daarvoor geen belangstelling bestaat.”Op 1 maart doet de rechtbank Den Haag uitspraak in de zaak rond toetsenist Goovaerts. De Billy Elliot-zaak loopt nog.  Stage Entertainment, in 1998 opgericht toen Joop van den Ende het entertainmentdeel van Endemol overnam, heeft roerige jaren achter de rug. Begin 2015 nam het musicalbedrijf concurrent Albert Verlinde Producties over, later dat jaar ging eigenaar Van den Ende met durfinvesteerder CVC Capital Partners in zee. CVC, berucht van het fiasco met afvalverwerker Van Gansewinkel dat volgehangen werd met miljarden aan schuld, betaalde naar verluidt 400 miljoen euro voor 60 procent van de aandelen. Het private equity huis haalde de bezem door het verlieslatende Stage. 300 tot 350 medewerkers verloren hun baan. Met succes: Stage Entertainment bespaarde tientallen miljoenen en meldde vorig jaar een gezonde winst van 33 miljoen euro.",entertainment
"KlapstoelBerend Boudewijn (1936) is regisseur voor toneel en televisie, presentator, acteur en schrijver. Hij is getrouwd met Martine Bijl. Donderdag verschijnen zijn herinneringen, Ik Stond Erbij En Ik Keek Ernaar.  Door:Marjolijn de Cocq2 september 2017, 10:00  ""Mijn eerste associatie is het KNMI. Mijn oudere broer was meteoroloog, dat wilde hij al vanaf dat hij vier was. Ik ben er geboren, maar heb er verder geen enkele herinnering aan.""  ""De bijnamen van mijn ouders. Maar die van mijn vader is na de echtscheiding in zijn nieuwe omgeving nooit meer gebruikt, die was voorbehouden aan het eerste huwelijk. Zeven was ik toen mijn ouders uit elkaar gingen. De vervolgvraag is natuurlijk: was het erg? Maar ik weet er niet veel van.""  ""Ik herinner me ook geen ruzies. Het was harmonieus en ineens was het afgelopen. En het was ook nog oorlog, die nam nogal wat aandacht. We werden tweemaal geëvacueerd, kwamen uiteindelijk terecht in de Sarphatistraat, mijn moeder nam onderduikers in huis. Er was zo veel reuring in huis.""  ""Bietspraatje. Als gids op een rondvaartboot kreeg je een heel mager salarisje, verder moest je het doen met fooien. Maar je mocht niet vragen om geld, dat was verboden. Je moest op een handige manier laten doorschemeren dat een fooi welkom was. Dus ergens iets zeggen over je studie en dat die duur was. En of ze wel of niet iets gaven, bij de eerste drie deed je alsof ze iets gegeven hadden.""  ""Je moest de fooien delen met de kapitein. Een van die kapiteins gooide alle stuivers, kwartjes en dubbeltjes in een doos. En een keer per jaar stortte hij die berg kleingeld op tafel, glaasje erbij, en dan ging hij met zijn vrouw zitten tellen. Ook een manier om het spannend te houden.""  Engelse ­acteurs hebben het voordeel dat ze altijd Shakespeare hebben moeten spelen. En als je Shakespeare kunt spelen, kun je alles spelen  ""Royal Academy of Dramatic Art, 62-64 Gower Street, London, West One. Twee jaar op gezeten, na de Toneelschool Amsterdam, waar ik was afgestuurd. Dat was misschien wel terecht, ik ga niet mokken, maar het was wel een triomf dat ik in Londen werd aangenomen én het heb uit­gezongen. Ik vond het er heerlijk. Wat mij aansprak, is dat ze het acteren erg als ambacht zagen.""  ""Ze zeiden: persoonlijkheid en uitstraling, daar kunnen we niet zoveel aan doen, maar we kunnen je wel technische vaardigheid bijbrengen. Nederland heeft op het ogenblik ontzettend veel goede acteurs en actrices. Maar Engelse ­acteurs hebben het voordeel dat ze altijd Shakespeare hebben moeten spelen. En als je Shakespeare kunt spelen, kun je alles spelen.""  ""Die heb ik een keer bij de artiesteningang van de Stadsschouwburg met een aantal anderen opgewacht na een voorstelling tijdens het Holland Festival. Heel even hadden we oogcontact. Ik geloof dat Carmiggelt er ook bij was.""  ""Een van de interessantste voorstellingen die ik heb gezien was een solo van hem voor studenten van de RADA. Shakespeare, gewoon vanachter een lessenaartje, met een boek waar hij niet inkeek. In Engeland had je twee toneelreuzen, Laurence Olivier en John Gielgud.""  Ik kreeg ik als enige een pluimpje van Gomperts, de gevreesde toneelcriticus van Het Parool  ""Kijken of ik het kort kan houden. De Toneelschool Amsterdam had een extra cursus toegevoegd voor aankomend toneelschrijvers en ik was erin geslaagd me in dat groepje te nestelen. We schreven eenaktertjes die we aan elkaar voorlazen. Die van mij ging dus over Amor en Morpheus en was ook wel een beetje amorf.""  ""Op een middag hebben we ze in het De La Mar gespeeld en kreeg ik als enige een pluimpje van Gomperts, de gevreesde toneelcriticus van Het Parool. Toen kwam er bericht dat de V.P.R.O., toen nog met puntjes, het wilde uitzenden. Ik kwam ervoor terug uit Londen en speelde met Nel Wiegel, Frijda heet ze nu, in mijn eigen prachtige stuk de hoofdrol. Twintig minuten.""  ""Dat is misschien toch een musical. Een ­toneelstuk met veel liedjes erin van Herman Bouber en muziek van Louis Davids, die ze zoals we nu weten niet zelf schreef, dat deed zijn vrouw. Het Amsterdams Volkstoneel speelde het in de Kleine Komedie.""  ""Ik werkte toen net bij de ­Vara en mocht het uitzenden, dat was live. Er was maar één net, dus je keek of je keek niet. Naast de Kleine Komedie is de Halvemaansteeg, met woningen boven de winkels. Toen we met de acteurs uit de artiesteningang naar buiten kwamen om flink te gaan drinken in Schiller, ­hingen de bewoners uit de ramen en applaudisseerden voor ons.""  Ik was de betweter, de schoolmeester die ­alle cijfertjes wil weten, zij was meer van de innerlijke drijfveren  ""En radioprogramma dat ik ettelijke jaren heb gedaan op zondagochtend. Met Hanneke Groenteman, en dat ging hartstikke goed, terwijl ik geen voorstander ben van duopresentatie. Ik was de betweter, de schoolmeester die ­alle cijfertjes wil weten, zij was meer van de innerlijke drijfveren.""  ""Een heel goede mengeling van serieus en toch ook ontspannen. Het was van elf tot één, dan had je al gewerkt en lag de dag nog open. We hebben nogal wat witte wijn zitten drinken op het terras in het Vondelpark.""  ""Schrijver Jan Willem Hofstra, oorspronkelijk acteur, nam me toen ik was aangenomen op de Toneelschool mee naar de Nieuwezijds Voorburgwal om een broodje te eten. Hij gaf me raad over het toneelleven en vooral met wie je wel of niet naar bed moest gaan voor je carrière, wat mijn warme belangstelling had.""  ""Hij was een gedistingeerd man, altijd met pochet. Toen we afscheid namen zei hij: 'Beter geen aftershave dan verkeerde aftershave.' Eau Sauvage was zijn aanbeveling, ik gebruik het nog steeds. En bij het weggaan: 'En elke dag je pik wassen.' ­Allemaal goede raadgevingen.""  ""De muziek van die Beatles en het gedrag van dat viertal was symbolisch voor hoe zonnig die periode was in mijn beleving. Het had iets bevrijdends. Ik heb de mazzel gehad ze te mogen interviewen toen ze in Nederland waren, ze hadden mij gevraagd omdat ik in Londen had gewoond en grotere kans maakte ze te verstaan. En ik heb op de rondvaartboot gezeten, die ­zegetocht met rijendik langs het water, al die opwinding en flauwekul eromheen. Maar die jongens vonden alles tamelijk normaal.""  Ik durf het bijna niet te zeggen, maar we hadden soms meer dan 10 miljoen kijkers  ""De enige echte onverbeterlijke Berend Boudewijnkleurentelevisiestoel... Ik deed op zaterdagavond een kwis, er werden prijzen ver­geven. Er was een afspraak tussen de zend- gemachtigden hoeveel die maximaal mochten kosten. Jos van der Valk, de bedenker van de kwis, had twaalf imitatie-exemplaren van een designstoel op de kop getikt.""  ""Elke keer werd er een stoel weggeven, de mensen vonden het mooi. Ik durf het bijna niet te zeggen maar we hebben een paar keer meer dan 10 miljoen kijkers gehad. Nou was er ook maar één ander net. En het werd ­tegelijkertijd in België uitgezonden. Maar ik was wereldberoemd in Nederland en delen van België.""  ""Een van de mooiste theaters in ons land. Het irriteert mij dat er weleens een beetje op gemopperd wordt. Ze hebben grote mazzel dat er een geweldig goed gezelschap zit. Er is nu sprake van een fusie van gebouw en gezelschap. Het gaat toch heel goed zo, ik weet niet welk probleem ze ermee willen oplossen. Zo'n gebouw is nog een heel gezeik, weet ik uit mijn ervaringen als directeur. Dan is de verwarming weer stuk, dan kraken de stoelen.""  ""Die is heel erg slim, heeft veel talenten en is ook heel erg grappig. Toevalligerwijze draagt mijn zoon niet mijn naam. Maar er staat hier een trampoline in de tuin die er zonder hem niet zou staan.""  ""Uniek in de wereld, een politieserie die heet naar de schrijver, maar de schrijver heeft 'm nooit geschreven. Alleen de karakters, inspecteur De Cock en zijn handlangers heeft hij bedacht. Van de meer dan honderd afleveringen heb ik er twaalf geschreven en dertien geregisseerd. Met een heel dwingend format, zoals ze dat zeggen, maar noem het maar keurslijf.""  We zijn 27 jaar bij elkaar, de laatste twee jaar waren zwaar na haar hersenbloeding  ""Dit is de derde geloof ik, of de vierde? Nee, de derde. Ze worden elke keer groter. Nu is er ruim plaats voor acht tot tien mensen, maar als je je kwaad maakt voor nog veel meer. Alle gesprekken over voorstellingen vinden hier plaats. Die van Diederik van Vleuten hebben we zelfs in de keuken gerepeteerd; je ziet, het is nogal ruim. Deze keukentafel is speciaal op maat gemaakt, het centrum van het huis.""  ""Licht van mijn leven. Godzijdank mijn vrouw. We zijn 27 jaar bij elkaar, de laatste twee jaar waren zwaar na haar hersenbloeding. De Grote Scenarioschrijver geeft het leven soms een andere wending, nogal bruusk mag ik wel zeggen. Maar ze heeft zich daar met ijzeren wilskracht en grote discipline uitgewerkt. Het gaat steeds beter.""  ""Toen we bij elkaar kwamen heeft dat nogal wat stof doen opwaaien, we waren allebei bekend van tv. Maar het is een groot geluk dat ik tegen haar aan ben gelopen. Dit huis is ontzettend veel leuker geworden toen zij daar binnenstapte. Ik bewonder haar, zij bewondert mij. En zo zitten we elkaar de hele dag te bewonderen.""  ""Ik heb al z'n platen! Maar nee, wat doet die jongen? O, hij maakt platen, dan klinkt dit wel heel bitchy en onaardig. Maar het leven is te kort voor alles, er zijn ook zo veel boeken niet gelezen. Als ik voor mijn verjaardag een boek krijg, hoop ik stiekem dat het een beetje dun is.""",entertainment
"EINDHOVEN - Voor sommige mensen is een boom met lampjes niet genoeg. Die pakken flink uit. Zoals Bart en Rickey Wouters uit Eindhoven. Zij toveren elk jaar hun tuin om in een kerstsprookje met rendieren, een kerstman, een arrenslee en honderden lichtjes.  Ook dit jaar gaat Omroep Brabant op zoek naar het mooiste kersthuis van de provincie. We deden een oproep via Facebook waarop massaal werd gereageerd. Wij nomineerden vier huizen, waaronder dat van de familie Wouters in Eindhoven.  “Het is ooit begonnen met een sneeuwpop”, glundert Bart Wouters. “En het werd elke jaar een beetje meer.” “Maar wel elk jaar een beetje anders”, vult zijn vrouw Rickey aan. “Zo hebben we nu weer een extra Bambi in de tuin. We proberen het elk jaar te verbeteren.”  Buurt enthousiast De tuin trekt veel bekijks in de buurt maar ook van daarbuiten. “Dan zien we hier auto’s heel langzaam voorbijrijden”, vertelt Rickey. “Die zijn dan zo aan het kijken dat ze vergeten dat er een bocht aankomt!”  Zolang er niets vernield wordt en mensen komen kijken blijft het echtpaar Wouters met kerst hun tuin verbouwen. “Ik vind leuk om te doen en heel fijn dat andere mensen ook plezier beleven aan onze tuin”, zegt Bart trots.  Woensdag en donderdag volgen nog twee genomineerden. Vanaf donderdagavond kan er gestemd worden welk huis het 'Mooiste kersthuis van Brabant 2017' moet worden.",entertainment
"Toen de maximumsnelheid in 2013 op veel wegen werd verhoogd brachten veel mensen bij wijze van protest hun lakens die ze weken buiten hadden laten hangen naar het Plein in Den Haag.  Uitspraak over Luchtkwaliteit Milieudefensie kreeg ongelijk in een rechtszaak over luchtkwaliteit. De regering doet genoeg, zegt de rechter.  Door onze redacteur Carola Houtekamer | pagina 4 - 5  Amsterdam.  Waarom CO2 wel aanpakken en NO2 niet? Die vraag hangt in de lucht, nu Milieudefensie een rechtszaak over luchtverontreiniging tegen de staat heeft verloren. Twee jaar geleden kreeg actiegroep Urgenda nog gelijk over het klimaat. Maar over luchtkwaliteit oordeelde de rechter woensdag dat de regering al genoeg doet om die te verbeteren.  Het vonnis in de bodemprocedure is een tegenslag voor Milieudefensie, dat afgelopen zomer alvast een kort geding aanspande. Dát werd een doorslaand succes. De organisatie kreeg toen op alle punten gelijk. Maar nu oordeelt de rechtbank Den Haag toch dat het de staat niet gaat dwingen om extra maatregelen – waar Milieudefensie om vroeg – uit te voeren.  Campagneleider Anne Knol is erg teleurgesteld. „Dit is slechter dan elke verwachting. Het is al lang bewezen dat mensen ziek worden door slechte luchtkwaliteit. Dit vonnis staat lijnrecht tegenover uitspraken van andere Europese rechters.” Omdat de rechter wel bevestigt dat in Nederland Europese luchtkwaliteitsnormen worden overschreden, én dat dit slecht is voor de gezondheid, overweegt Milieudefensie hoger beroep.  Het vonnis is opvallend, omdat de rechtbank in de Urgenda-zaak in 2015 heel anders oordeelde. Die zaak ging over broeikasgas CO2. In de uitspraak stond dat de staat meer maatregelen moest nemen om te zorgen dat Nederland in 2020 een kwart minder CO2 uitstoot dan in 1990. De plannen waren niet toereikend genoeg. Maar dit vonnis pakt anders uit.  Eerst deze zaak. Het is Milieudefensie te doen om twee schadelijke stoffen. In Nederland hangt op meerdere plekken te veel stikstofdioxide (NO2) en fijnstof in de lucht. In het jaarlijkse meetrapport stelt het Rijksinstituut voor Volksgezondheid en Milieu (RIVM) dat in een aantal drukke straten in binnensteden, vooral in Amsterdam en Rotterdam, de norm voor stikstofdioxide wordt overschreden. In gebieden met veel industrie en intensieve veehouderij zit te veel fijnstof in de lucht. Stikstofdioxide is schadelijk voor de longen.  Van fijnstof bleek deze week nog uit een grote Amerikaanse studie dat er geen veilige grenswaarde bestaat: ook van lage concentraties gaan mensen eerder dood.  Milieudefensie vond dat de aangevraagde bodemprocedure te lang op zich liet wachten en spande in september alvast een kort geding aan. Dat bleek een goede gok. Er moet zo snel mogelijk een luchtkwaliteitsplan komen dat ervoor zorgt dat de norm niet meer wordt overschreden, oordeelde de rechter toen. De rechter verbood de regering bovendien plannen uit te voeren die kunnen leiden tot het overschrijden van de normen. Dat betekende dat bouwprojecten of staluitbreidingen in gebieden waar de lucht te vies is, konden sneuvelen.  Toen kwam er alsnog een bodemprocedure. Daarin vroeg Milieudefensie weer om diezelfde maatregelen én nog meer. De lucht in Nederland zou niet alleen moeten voldoen aan de wettelijke Europese eisen, maar ook aan de strengere normen die de Wereldgezondheidsorganisatie gezond acht. Ook zou de regering een veiligheidsmarge moeten inbouwen. Deze rechter wees dat nu dus allemaal af.  Het vonnis – officieel een tussenvonnis – is ingewikkeld, omdat naast Milieudefensie ook tientallen individuen uit heel Nederland meededen. Die hebben allemaal in verschillende mate last van vieze lucht. De rechter verklaarde een deel van hen niet ontvankelijk, omdat die misschien ook naar de bestuursrechter kunnen stappen.  Ook vond de rechter dat de eisers niet hard konden maken dat iemand écht ziek was geworden van vieze lucht. Omgekeerde wereld, vindt Anne Knol van Milieudefensie: „Nee, je kunt niet weten of iemand rechtstreeks astma heeft gekregen van luchtvervuiling. Maar in onderzoeken is het verband keer op keer aangetoond.”  Volgens advocaat Phon van der Biesen die de zaak voor Milieudefensie deed negeert de rechtbank het feit dat de wet wordt overtreden. „De rechter is helemaal ingezoomd op de vraag of de staat wel voldoende doet om een einde aan de schending van de normen te maken. Maar de schending zelf is naar de achtergrond verdwenen. Het is de grote verdwijntruc in dit vonnis.” Hij snapt niet waarom Milieudefensie verloren heeft, terwijl Urgenda won.  Die Urgenda-zaak, dus. De klimaatgroep betoogde in 2015 dat de regeringsplannen niet toereikend waren om de klimaatdoelen voor 2020 – een kwart CO2-reductie ten opzichte van 1990 – te halen. De rechter gaf Urgenda gelijk. Waarom de klimaatgroep destijds wel won en Milieudefensie niet, snapt Urgenda-directeur Marjan Minnesma ook niet. „De overheid heeft zelf ook heel vaak gezegd een kwart te willen reduceren. De rechter kon daar op varen. Misschien dat dit het verschil in onze zaak maakte.” De staat is wel in hoger beroep gegaan tegen de uitspraak. Dat dient eind mei. Minnesma: „Maar in veel beleidsstukken van de overheid wordt nu al wel verwezen naar het vonnis. Je merkt dat ze het in hun achterhoofd hebben.”  Advocaat en bijzonder hoogleraar milieurecht Gerrit van der Veen vindt de uitspraak van woensdag „opvallend”. Urgenda had destijds uitgebreid betoogd waarom het beter was om sneller de klimaatdoelen te halen, zegt hij. Misschien had Milieudefensie ook uitgebreider haar zaak moeten uiteenzetten.  Maar tegelijk is dat ook „de boel een beetje omdraaien”. In de zaak van Milieudefensie gaat het immers over acute overtredingen van eenduidige milieu-eisen die wettelijk zijn vastgelegd. De Urgendazaak ging daarentegen over minder harde klimaatdoelen die in de toekomst wel of niet gehaald zullen worden. „Dat was veel softer. Toch oordeelt de rechter dat Milieudefensie maar duidelijker had moeten maken waarom verbetering van luchtkwaliteit nodig is en hoe dat dan moet. Dat is een hele strenge eis van de rechtbank.” Van der Veen is benieuwd hoe een hoger beroep zal uitpakken.",other
"artikelLonden en Karl Marx horen bij elkaar. Hij woonde er, schreef er Het Kapitaal en is er begraven. Mede dankzij de opkomst van Jeremy Corbyn neemt de belangstelling voor zijn gedachtengoed toe. En voor de Karl Marx Walks.  Door:Patrick van IJzendoorn3 juli 2017, 09:00  Heiko Khoo wil net het verband aantonen tussen het historisch-materialisme en Madonna's Material Girl wanneer zijn stem verdwijnt achter het geluid van een Chinees die een rammelende kar voortduwt. 'Dat is een figurant die ik heb ingehuurd', zegt de gids van de Londense Karl Marx Wandeling vrolijk, 'om jullie erop te wijzen hoe de werkende klasse de maatschappij aan het veranderen is.' De twintig toehoorders gniffelen, waarna de gastheer, staand voor een hotel waar Marx kort na zijn aankomst logeerde, zijn hoorcollege over het marxisme hervat.  Sinds Marx er halverwege de 19de eeuw als gevluchte revolutionair domicilie koos, is zijn naam onlosmakelijk verbonden met Londen - indertijd de hoofdstad van het Britse wereldrijk en van het kapitalisme. Marx' graf op de begraafplaats van Highgate in het noorden van de stad werd al kort na zijn dood in 1883 een bedevaartsoord voor marxisten aller landen. Mede door de financiële crisis van tien jaar geleden is belangstelling toegenomen, zoals de verkoop van Het Kapitaal is gestegen.  Sinds Marx er halverwege de 19de eeuw als gevluchte revolutionair domicilie koos, is zijn naam onlosmakelijk verbonden met Londen  Sterker, Labour-politicus John McDonnell, Jeremy Corbyns rechterhand en beoogd minister van Financiën in een eventuele Labour-regering, heeft onlangs gezegd dat de werken van Marx het herlezen waard zijn. Komend najaar is in het nieuwe Bridge Theatre het toneelstuk Young Marx te zien, een komedie over de hedonistische kant van de Duitse immigrant.  De marxistische renaissance is goed nieuws voor de organisatoren van de Karl Marx Walks, die al vier jaar elke zondag worden gehouden. 'In de beginjaren moesten we adverteren via een kapitalistisch bedrijf als Groupon', zegt Khoo, de zoon van een Oost-Duitse moeder en een Chinese vader die al 33 jaar het marxisme bestudeert. 'Het werd een toeristische tour, zoals die over Jack the Ripper. Nu komen er mensen die echt in de ideeën van Marx zijn geïnteresseerd. Er hangt iets in de lucht. Nog nooit ben ik zo optimistisch geweest over het lot van de klassenstrijd.'  Nu komen er mensen die echt in de ideeën van Marx zijn geïnteresseerd. Er hangt iets in de lucht  Heiko Khoo, gids Karl Marx wandeling in Londen  Een van de belangstellenden die zich zondagochtend bij het Eros-standbeeld op Piccadilly Circus hebben verzameld, is Bill Bannister, een Amerikaanse toerist uit Memphis met een Lenin-hoofddeksel. Hij vertelt als plaatselijk journalist te schrijven over 'bourgeois stuff', maar zijn hart ligt bij de strijd tegen ongelijkheid. 'Ik ben gisteren bij het Vondelingenmuseum geweest en deze wandeling sluit daar mooi bij aan.'  Als alle deelnemers zijn komen opdagen, neemt Khoo het woord. 'Welkom, kameraden, bij deze wandeling, die 9.000 seconden zal duren en 2.222 meter zal bedragen. Ik zal 7.426 woorden uitspreken. Volg mij.' Een rode vlag heeft de gids niet, maar met zijn zwarte hoed, lange bruine jas en gele gympjes is het niet moeilijk om hem te volgen.  De eerste halte is het pand, gelegen naast een paaldansclub, waar vroeger The Red Lion zat. Dat was de taveerne waar Engels en Marx een oerversie van het communistische manifest schreven. Er zit nu een cocktailbar, waarvan de eigenaar het bordje heeft weggehaald dat passanten deed herinneren aan de illustere geschiedenis. Het brengt Khoo op een uiteenzetting over de vijanden van Marx. 'Margaret Thatcher zei ooit dat ze maar vier uur per nacht sliep, zodat ze eerder op was dan de marxisten. Het is een geluk voor ons dat de huidige premier minder gedreven is.'  Iets verderop in Chinatown, nabij een kapsalon die 'Marx' heet, krijgt de tour een subversief karakter. Khoo leidt de groep langs een bordje 'Private Property: Keep out' naar een hofje dat een beter zicht biedt op de oude woning van Engels, 'de eerste champagnesocialist'.  Opvallend genoeg lopen er weinig jonge corbynista's mee. 'Dat komt nog wel', zegt Khoo, 'neefjes en nichtjes van Jeremy Corbyn hebben al meegelopen. Als hij zelf een keer meeloopt, kunnen we daarna extra wandelingen organiseren.'  Bij het appartement aan Dean Street waar Marx met zijn aristocratische vrouw Jenny en zijn dochters woonde, legt Khoo de economische principes uit. 'Hoe zit het met de rente?', klinkt het plots. Het is een vraag van Ash, een medewerker van Soho House met rookpauze. 'U bent geen deelnemer, maar ik leg het graag uit', zegt Khoo. Zijn analyse eindigt met de observatie dat RIP op een grafsteen niet staat voor Rest In Peace, maar Rent, Interest and Profit - cruciale termen in de leer van Marx. 'Geweldig', zegt de 26-jarige Fransman, 'om op straat in Londen op amusante wijze te horen wat ik in Parijs heb gestudeerd.'  De wandeling eindigt in The British Museum, waar Marx onder meer Het Kapitaal schreef en zich verdiepte in de wetenschap. Staande voor een vitrine met een handbijl herinnert Khoo zijn gehoor eraan dat vrouwen in prehistorische gemeenschappen belangrijker waren dan mannen, een bewijs dat de moderne kapitalistische samenleving geen vast gegeven is. 'Het is zó goed dit weer eens hardop te horen', zegt Andrea, een marxistisch-feministe uit het Amerikaanse Minnesota die zichzelf omschrijft als 'linkser dan Bernie Sanders'. 'Ik ga volgend jaar college over Marx geven en deze wandeling biedt een weelde aan inspiratie.'  Twee deelnemers uit Zürich, Ben en John, staan ondertussen nog steeds versteld over Khoos bewering dat 42 procent van de Londenaren minder dan 100 pond (114 euro) aan spaargeld bezit. 'Als je in Zwitserland minder dan 20 duizend frank (18 duizend euro) op de bank hebt, ben je arm', zegt de een. 'Geen wonder dat Marx hier populair aan het worden is', concludeert zijn vriend.",entertainment
"De gemeente Dronten wil een deel van zijn stranden aan de Randmeren verkopen of teruggeven aan de natuur. ""De huidige kwaliteit, beheerbaarheid en betaalbaarheid van de stranden gaat achteruit. De stranden zijn niet meer up to date; er is veel van hetzelfde”, schrijft het college van burgemeester en wethouders aan de gemeenteraad.  Zes stranden afstoten Het gaat onder meer om gedeeltes van het Abbertstrand, Ellerstrand, Boschbergstrand en het Harderstrand. Voor een aantal van deze plekken is al interesse van ondernemers zoals de eigenaar van strandpaviljoen At Sea en de Molecatengroep die eigenaar is van het vakantiepark Flevostrand in Biddinghuizen.  Vandalisme De gemeente Dronten ziet dat niet alle stranden in de gemeente druk bezocht worden en dat het beheer en bestrijden van vandalisme te veel geld kosten. Minder kilometers openbaar strand volstaat volgens het gemeentebestuur.  Beheerders mogen zelf bepalen of er parkeergeld wordt gevraagd. Parkeermeters worden nu regelmatig vernield en nieuwe kosten 10.000 euro per stuk. Betaald parkeren vinden de meeste beheerders niet gastvrij en de kosten zijn te hoog voor de kwaliteit van het strand, aldus de gemeente.  Eigen karakter De gemeente wil dat alle openbare stranden die in beheer van de gemeente blijven meer variatie krijgen en heeft bedacht dat ze een eigen 'karakter' moeten krijgen. Zo moet er op sommige stranden goed gerecreëerd kunnen worden en anderen plekken moeten zich juist richten op watersporters.  Op 11 januari praat de gemeenteraad verder over het voorstel van burgemeester en wethouders.  De 39-jarige man uit Swifterbant die sinds zaterdag werd vermist, is weer terecht. Dat meldt de politie.  De man was zaterdagmiddag in een gehuurde auto vertrokken. Sindsdien was er niets meer van hem vernomen. De politie verspreidde via sociale media een foto en een signalement van de man. Woensdagmorgen werd bekend dat de man levend is teruggevonden. Ook de auto is weer terecht.  Een huis vinden is lastig geworden voor mensen met een middeninkomen. In een publieksonderzoek van de regionale omroepen en de NOS melden vooral dertigers en late twintigers dat zij het moeilijk hebben op de woningmarkt. Ze hebben best iets te besteden, maar zitten op verschillende manieren klem: ze verdienen te veel voor een goedkope sociale huurwoning, maar kunnen geen betaalbaar koophuis vinden. Huurwoningen in de vrije sector zijn vaak veel te duur en voor een hypotheek is hun inkomen juist weer te laag.  Sanjay en Amrita Gogai wonen daardoor noodgedwongen bij de ouders van Sanjay in Lelystad. Het stel trouwde in 2012 en is sindsdien op zoek naar een woning. Het tweetal valt tussen wal en schip. Ze komen niet in aanmerking voor sociale huur, maar kopen is te duur.  Ook Marleen Mak (28) uit Almere heeft het lastig op de woningmarkt. Zij kwam na een periode in het buitenland terug naar Almere. Ze ging weer bij haar ouders wonen, maar is na een halfjaar toe aan een eigen plek. ""Ik sta niet ingeschreven voor een huurwoning, want ik weet nog niet in welke gemeente ik in de toekomst ga wonen. Dat is afhankelijk van mijn werkomstandigheden.  Meer regie Het kabinet vindt dat gemeenten meer de regie moeten nemen. In het regeerakkoord staat dat zij meer mogelijkheden moeten krijgen om het aanbod van huizen te vergroten, te sturen op prijs en sociale huurwoningen te verkopen. Nu kijken gemeenten en investeerders vooral naar elkaar en gebeurt er te weinig.  Amsterdammers drijven de prijs op Door de schaarste zijn de huizenprijzen in de Randstad flink gestegen. Dit biedt ook kansen voor de rest van Flevoland. Loodgieter Theo Loogman (34) uit Haarlem zocht in eerste instantie een huis in de buurt, maar dat was voor hem niet meer te betalen. ""Je wordt gewoon overboden, mede omdat Amsterdammers deze kant op komen en de prijs opdrijven. Een huis wordt gemiddeld voor tussen de 25.000 en 35.000 euro meer verkocht dan waar het voor wordt aangeboden.""  Biddinghuizen als alternatief Loogman besloot te gaan kijken of hij in de buurt van Dronten een woning kon vinden voor zijn gezin. ""Vrienden van mij wonen in Biddinghuizen en we zijn eigenlijk eerst voor de grap gaan kijken wat het kost. Maar ik kan zeggen dat we net voor de kerstdagen onze handtekening hebben gezet voor een nieuwe twee-onder-één-kap-woning in Biddinghuizen. Eind 2018 moet het huis af zijn.""  Het onderzoek De regionale omroepen en de NOS wilden graag weten wat de ervaringen zijn van mensen die een ander huis zoeken. Ruim 4.300 mensen, waarvan bijna 200 Flevolanders, die een huur- of koophuis zoeken hebben meegedaan. Hun antwoorden zijn niet representatief voor de hele provincie maar geven wel een beeld van de problemen waar woningzoekenden tegen oplopen.  De warenhuisketen Hudson's Bay wil af van het dure imago en gaat goedkopere merken in de winkel opnemen. Dat zegt directeur Edo Beukema van de Canadese keten in het FD .  De winkelketen heeft in september een winkel in Almere geopend. Sindsdien verschenen er verhalen in de media, onder andere dat Hudson's Bay te weinig klanten zou trekken, ook zou het Canadese moederbedrijf overwegen om alle Europese winkels te sluiten .  Beukema ontkent in het FD dat de winkel denkt aan stoppen in Nederland. Wel gaan er volgende maand dingen veranderen in de winkel. ""Klanten vertellen ons in de winkel en op sociale media wat ze goed vinden en wat niet. Ze vinden de prijzen aan de hoge kant. We missen merken met lagere aanvangsprijzen. Dat is een van de dingen die we vanaf januari gaan veranderen', aldus Beukema.  Een belangrijk nieuwsevenement van het afgelopen jaar was het koninklijk bezoek aan Urk. ""Het was een hele kunst om het zo lang mogelijk geheim te houden dat de koning en koningin zouden komen"", vertelt de Urker bestuursadviseur Eef de Vries.  In februari hoorde hij dat er hoog bezoek zou komen en ging hij aan de slag met het programma. ""De organisatie is natuurlijk best lastig als je niet kan zeggen wie er precies komt. Dat is voor de veiligheid van het koningspaar. Ik vertelde op een gegeven moment maar dat er een hoge Eurocommissaris zou komen.""  Het geheimhouden is goed gelukt. ""Pas op het allerlaatste moment hebben we het bekendgemaakt"", aldus De Vries  Deze en volgende week blikt Omroep Flevoland terug op opmerkelijk nieuws uit 2017  De organisatie van de Henk tot Henk loop in Noordoostpolder verwacht woensdag ruim 300 hardlopers aan de start. Het startschot voor de hardloopwedstrijd wordt om 14.30 uur gegeven bij Tonego in Luttelgeest.  De Henk tot Henk loop gaat over 8,3 kilometer. Het evenement werd 15 jaar geleden voor de eerste keer gehouden. Toen werd gelopen van Café Henk in Marknesse naar Café Het Trefpunt van Henk Swillens in Luttelgeest en weer terug. Beide horecabedrijven bestaan niet meer, maar de route en de naam van de wedstrijd zijn gebleven.  Bas Hollegien won de loop vorig jaar. De Emmeloorder zegevierde in Marknesse in een tijd van 28 minuten en 3 seconden. De winst bij de vrouwen ging toen naar Annemiek Dekker uit Emmeloord.  Inbrekers hebben tijdens de kerstnacht een ravage aangericht in de rooms-katholieke Servatiuskerk in Rutten. Naar aanleiding van de inbraak gaat de politie extra surveilleren bij andere kerken in de gemeente Noordoostpolder.  Volgens pastoor Victor Maagd werd de inbraak in Rutten maandagochtend, kort voor de aanvang van de mis ontdekt. Kasten in de kerk waren doorzocht, het zogenoemde tabernakel was van de muur getrokken en collectezakken met de opbrengst van de dienst op kerstavond waren verdwenen. Ook de opbrengst van een extra geldinzameling voor de Hersenstichting is waarschijnlijk gestolen. Verder zijn er tegels in het gebouw beschadigd.  De mis op maandag is volgens de pastoor uiteindelijk gewoon doorgegaan. ""Van de politie kregen we wel te horen dat we bepaalde zaken niet mochten aanraken. Maar verder hebben we de mis gehouden, kerstliederen gezongen en gedaan waarvoor we gekomen waren.'""  De politie is op Tweede Kerstdag opnieuw naar de kerk gekomen, ditmaal voor sporenonderzoek. De rommel is inmiddels opgeruimd. Of alle vernielde spullen weer volledig hersteld kunnen worden, is nog onduidelijk.  De inbraak heeft er volgens de pastoor flink ingehakt bij de kosters van de Servatiuskerk. ""Dit is echt te vergelijken met een inbraak in je huis. Dat is een schending van je privacy en van een plek waar je je veilig voelt. Een kerk is niet zomaar een gebouw of een zaaltje. Het is het huis van de katholieke gemeenschap en het huis van God. Dus als er dan zoiets gebeurt, dan is dat heel vervelend.""  Langs de Lepelaarweg bij Zeewolde staan honderen iepen met een bijzonder verhaal. Het gaat om bomen die voor de wetenschap zijn gebruikt en nog steeds als waardevol worden beschouwd.  De iepen zijn in 1973 geplant. Het waren 1200 exemplaren, onderverdeeld in 89 verschillende klonen. De klonen waren goed bestand tegen de gevreesde iepziekte.  De bomen kregen een plekje langs de lange, kale weg omdat daar getest kon worden hoe gevoelig ze waren voor onder meer de wind. Ook andere aspecten zoals bladvorming en de boomstructuur werd onderzocht.  Hoeveel zijn Iepen er nog over? Toen de milde variant van de iepziekte veranderde in een meer agressieve vorm, sneuvelden sommige bomen toch aan de gevreesde schimmel. Ook andere factoren, zoals harde wind, speelde een rol bij de kaalslag. In totaal staan er nu nog 300 iepen van 45 jaar oud langs de Lepelaarweg.  Omdat er inmiddels meer onderzoek is gedaan en er nieuwe soorten zijn ontwikkeld, hebben de bomen nu geen belangrlijke functie meer voor onderzoek. Vanwege hun diversiteit en hun genetische materiaal, worden ze toch nog als waardevol gezien voor de wetenschap.",other
Erben kan niet wachten en hoeft dat ook niet meer: deze week start het schaatsseizoen al! Patrick vraagt zich wel af of met al die prijzen die je kunt winnen er niet sprake is van wat prijzen-inflatie. En de heren doen hun voorspelling voor Napoli - Feyenoord. Het schaatsseizoen gaat van start...,entertainment
"Een ijsbeer loopt over schotsen van zeeijs in een zeestraat in het noorden van Canada.  Klimaat  Klimaatsceptici zaaien op blogs twijfel over de opwarming van de aarde. Een onderzoek laat zien hoe ze de ijsbeer inzetten.  Door onze redacteur Paul Luttikhuis | pagina 16 - 17  Amsterdam.  Op het gebied van klimaatverandering is ‘nepnieuws’ al jaren gemeengoed. Degenen die ontkennen dat de aarde opwarmt, dat dit mede door de mens wordt veroorzaakt, of dat het een ernstig probleem is, tonen grote vindingrijkheid. Ze gebruiken voor hun ‘handel in twijfel’ organisaties die voor buitenstaanders moeilijk van serieuze wetenschappelijke instituten zijn te onderscheiden en websites die heel degelijk ogen.  De Amerikaanse onderzoekers Naomi Oreskes en Erik Conway brachten deze handelswijze over klimaatverandering uitstekend in kaart in hun boek Merchants of Doubt. Ze laten zien dat er parallellen zijn met de manier waarop de tabaksindustrie jarenlang met succes twijfel zaaide over de schadelijkheid van roken – deels door dezelfde ‘wetenschappers’.  Vorige week verscheen er een artikel in het wetenschappelijk tijdschrift Bioscience, waarin de werkwijze van ‘sceptische’ klimaatbloggers wordt beschreven. De onderzoekers, onder leiding van Jeff Harvey van het NIOO-KNAW, het Nederlands Instituut voor Ecologie, hebben gekeken naar de manier waarop op internet wordt geschreven over de ijsbeer, een icoon van de opwarming, in relatie tot het snel verdwijnende Arctische zeeijs.  De onderzoekers laten zien dat klimaatsceptische blogs zich vrijwel allemaal op één website baseren, die van Susan Crockford, zoöloog aan de universiteit van Victoria. Zij schrijft weliswaar veel over ijsberen, maar nauwelijks in peer-reviewed tijdschriften. Crockford (die ook een thriller schreef over ijsberen die Newfoundland terroriseren) denkt dat de ijsbeer het verdwijnende zeeijs wel zal overleven.  Dit staat haaks op de visie van vrijwel alle wetenschappelijke studies over het lot van de ijsbeer, zeggen de onderzoekers. De meeste wetenschappers gaan ervan uit dat de negatieve effecten van klimaatverandering voor de ijsbeer groot zullen zijn, aangezien hun leefomgeving letterlijk onder hen vandaan smelt.  Onzin, zegt Crockford, dan hadden de aantallen al lang achteruit moeten gaan nu een deel van het zeeijs in de zomer verdwenen is – ze schreef op haar website een woedende reactie op het artikel in Bioscience. De onderzoekers stellen dat er helemaal geen lineaire relatie hoeft te bestaan tussen het verdwijnen van het zeeijs en ijsberen. Er kan heel goed een kantelpunt ontstaan waarna de ijsbeerpopulatie ineens instort.  Volgens Crockford hebben ijsberen eerdere interglacialen, de warmere periodes tussen twee ijstijden, ook overleefd. Dus waarom deze niet? Het verschil is, zeggen de auteurs van het Bioscience-artikel, dat de dieren destijds eeuwen en soms millennia de tijd hadden om zich aan te passen. Terwijl de veranderingen zich nu eerder in decennia lijken te voltrekken.  Omdat klimaatverandering gaat over toekomstige ontwikkelingen, en dus vol zit met voorspellingen en ‘onzekerheden’, kunnen de ontkenners gemakkelijk de indruk wekken dat er nog steeds sprake is van ‘wetenschappelijke controverse’.  Hoewel de ijsbeerdiscussie misschien niet het gelukkigste voorbeeld is, wordt in de studie in Bioscience wel goed de werkwijze van de ontkenners blootgelegd. Een belangrijke strategie werkt met ‘sleuteldominostenen’: proberen een opmerkelijk thema waarvoor publieke belangstelling bestaat onderuit te halen en dan suggereren dat de rest van de dominostenen daarmee ook omvalt.  Hoe je zo’n dominosteen omgooit, kan variëren: als het koud is, kun je zeggen dat het wel meevalt met de opwarming; als een klimaatmodel (tijdelijk) afwijkt van de werkelijkheid, kun je het hele model in twijfel trekken.  Volgens de auteurs van het artikel in Bioscience is de invloed van de twijfelzaaiers op de publieke opinie groot. Ze doen daarom een oproep aan klimaatwetenschappers om zich met de discussie te bemoeien: „We zijn er sterk van overtuigd dat wetenschappers niet alleen de professionele en morele verplichting hebben om het publiek te informeren over hun eigen onderzoek en de implicaties daarvan, maar ook om desinformatie te bestrijden, zeker als het gaat om gevestigde belangen.”  Volgens de auteurs moeten klimaatwetenschappers zich realiseren dat dit meer is dan alleen een wetenschappelijk debat, maar eerder een ‘straatgevecht’ met mensen die er een politieke en economische agenda op na houden.",other
"Een grote zeespiegelstijging is onvermijdelijk. Om die te weerstaan is meer nodig dan de huidige groene agenda’s, betoogt Wouter van Dieren.  Wouter van Dieren  27 september 2017 om 19:13  Illustratie Studio NRC  Wouter van Dieren is directeur van het duurzaamheidsforum Springtij en Club van Rome-lid  Terwijl de wereld heeft afgesproken dat de opwarming van de aarde onder de twee graden Celsius moet blijven, en liefst zelfs onder de anderhalve graad, ziet de werkelijkheid er heel anders uit. Bij een opwarming van twee graden hoort een zogeheten CO2-budget van 2.900 miljard ton, gerekend vanaf het pre-industriële tijdperk (dus vóór de steenkool) en daarvan is al bijna driekwart (2.100 gigaton) verbruikt.  Ondanks een reeks van mogelijke maatregelen ontkomen we er niet aan om rekening te houden met een temperatuurstijging van veel meer dan drie graden – inclusief de bijbehorende stijging van de zeespiegel van twee tot drie meter binnen de komende eeuw, tot wel vijftien meter in 2300-2500.  Overheden lijken hun ogen te sluiten voor de gevolgen. Energieakkoorden gaan over zonnepanelen, windturbines en convenanten met marktpartijen om de CO2-uitstoot te reduceren. In nota’s over mobiliteit wordt gesproken over duurzaam openbaar vervoer, maar niet over wat dit betekent bij zoveel maal windkracht 10 per jaar, zoveel meter slagregen, zoveel keer een hittegolf.  In de nieuwe versie van het gemeenschappelijke landbouwbeleid van de Europese Unie wordt niet gerept over de noordwaarts oprukkende warme klimaatzones, en wat dat betekent voor gewassen, bodem, water, weer- en ecosystemen.  Deze problemen worden meestal weggewimpeld. Met een beetje goede wil kunnen we ze best aan, wordt gezegd. Maar ze vragen juist om extra risicoanalyses. Voor Nederland gaat het vooral over de gevolgen van klimaatverandering voor de kust. Die zijn immens en vragen om een nieuwe manier van denken.  Dijken bouwen, daarin zijn we geweldig goed, maar het zal niet voldoende zijn. Integrale oplossingen van andere ordegroottes zijn vereist, maar ons gangbare denken en doen, van overheden, private partijen en investeerders, is er niet op ingesteld. Een project om de kust te versterken en de hele Noordzee ‘om te bouwen’, valt buiten ons gezichtsveld. Alleen na de stormvloed van 1953 kon en wilde het land die inspanning doen.  Maar zo’n stormvloed is er nu ook, hij voltrekt zich alleen langzamer. Daarop is maar één antwoord mogelijk: nieuwe Deltawerken, een nieuwe kustlijn, integraal en veelomvattend, een manier van doen en denken die de decennia overstijgt, met ingrepen die eerder voor eeuwen gelden. Dit is het idee achter Emergo, een reeks eilanden voor de kust van Noord- en Zuid-Holland.  De natuurlijke kustvorming laat langs de Noordzeekust geen eilanden ontstaan zoals de Waddeneilanden, die lossloegen van de Friese en Groningse kust ná de grote vloeden in de Middeleeuwen. Die eilanden beschermen de dijken in het noorden, terwijl de ondiepe Wadden de golfslag dempen en de zandplaten als buffers blijven aangroeien.  De Emergo-eilanden kunnen een veelheid aan problemen oplossen. Allereerst zorgen ze voor kustverdediging. De tussenliggende lagune wordt door aanslibbing ondiep en beschermt daardoor de oude kust. De eilanden zijn ook golfbrekers. Door klimaatverandering zal de wind gemiddeld toenemen. De oude kust kan die veelheid aan windkracht 10 en méér niet aan. De eilanden kunnen ook de biodiversiteit vergroten. De Noordzee heeft zwaar geleden onder de boomkorvisserij, waardoor het substraat van de bodem is vernield. In de lagune zal een kraamkamerfunctie als die in de Wadden ontstaan.  Daarnaast kunnen de eilanden zorgen voor overslag, waarmee de logistiek van de grote havens wordt verlicht. De Noordzee zal nog vele decennia een verkeersrotonde blijven voor energie, scheepvaart en visserij; vanaf de eilanden is de logistiek vele malen efficiënter. Als locatie voor windturbines kunnen ze bovendien het not in my backyard-probleem van windmolens op land deels wegnemen en zorgen voor een versnelling van de wind-op-zee-doelstellingen.  Maar het belangrijkste probleem op de lange termijn vormen de grote rivieren. Op een dag kunnen die niet meer hun water uitslaan op een te hoge zeespiegel. De retentiecapaciteit (‘ruimte voor de rivier’) houdt een keer op.  Dan resteert de lagune, waarvan tegen die tijd de zeegaten, eerst nog nodig om de lagune te doen verzanden, kunnen worden afgesloten. Er ontstaat een opslagcapaciteit die voldoende moet zijn om de pieken op te vangen en vervolgens in zee te pompen bij lage waterstanden. Een oplossing voor de eeuwigheid, wie weet.  Technisch is het haalbaar. De Tweede Maasvlakte werd ook verrassend snel opgespoten; baggerbedrijven gebruiken nu ook geotubes, enorme ‘worsten’, gevuld met zand. Aanpassing aan klimaatverandering behoort nog niet tot het vanzelfsprekende repertoire van de duurzamen. Velen achten adaptatie aan het onvermijdelijke strijdig met de actuele groene droom. Die gaat echter vooral over lifestyle. Dat is misschien essentiële feel-good. Maar het is niet genoeg om het klimaatdrama in volle omvang onder ogen te zien.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",other
"Arjen Lubach remixt in dertig minuten het nieuws van de afgelopen zeven dagen op satirische wijze, laat ondergesneeuwde verhalen smelten en maakt brekend nieuws weer heel.Meer De met een Zilveren Nipkowschijf bekroonde satirische latenightshow op de zondagavond waarin Arjen Lubach in dertig minuten het nieuws van de afgelopen zeven dagen op satirische wijze remixt, ondergesneeuwde verhalen laat smelten en brekend nieuws weer heel maakt. Zondag met Lubach, zo goed als nieuws.Minder  Arjen Lubach remixt in dertig minuten het nieuws van de afgelopen zeven dagen op satirische wijze, laat ondergesneeuwde verhalen smelten en maakt brekend nieuws weer heel.Meer De met een Zilveren Nipkowschijf bekroonde satirische latenightshow op de zondagavond waarin Arjen Lubach in dertig minuten het nieuws van de afgelopen zeven dagen op satirische wijze remixt, ondergesneeuwde verhalen laat smelten en brekend nieuws weer heel maakt. Zondag met Lubach, zo goed als nieuws.Minder",entertainment
"Het is vandaag nationale actiedag voor Sint Maarten. Ga jij of heb je misschien al geld gegeven op Giro 5125 voor Sint Maarten?  Ja  Nee  De man uit Son die in spelprogramma Miljoenenjacht te vroeg op de rode knop drukte en zo 5 miljoen euro misliep, had het verdiend om de rechtszaak te winnen. Hij verdient die 5 miljoen euro dus alsnog.",entertainment
"UDEN - Hennie van der Elst uit Uden snapt er werkelijk niets van. Zijn 2-jarige kleinzoon Mattias moest nodig plassen en kon het niet meer ophouden. Een agent in de buurt was echter onverbiddelijk. Van der Elst ontving een boete van 140 euro voor het wildplassen van zijn kleinkind. ""Ik kan het nog steeds niet geloven"", zegt de opa.  Mattias deed het plasje dinsdagmiddag naast een bakker in Uden-Zuid. “We gingen zelfs beschut staan, naast een gevel”, vertelt Hennie. “Opeens komt er een agent op me afrennen. Ik dacht dat hij naar de bakker moest waar we voor stonden, maar hij stormde op ons af om de boete uit te delen.”  'Verrekte lul'Zijn vrouw was op dat moment boodschappen doen. Hennie was witheet omdat hij dacht dat de agent een grapje maakte. Hij schold de agent uit voor ‘verrekte lul’, waarop de agent Hennie attendeerde dat hij naar eigen zeggen 'opgelaaid kon worden'.  De vrouw van Hennie kwam naar buiten en kon de situatie sussen. De agent maakte later een foto van de betreffende plas ter bewijs.  'Wat moet je dan doen?'De kleine is pas net zindelijk en moet vaak plassen. “Soms wel vier keer in een uur. Tja, hij kan het niet ophouden. Wat moeten we dan doen? Hem in zijn broek laten pissen? Wat ik helemaal raar vond is dat de agent zei dat er niets aan de hand was geweest als Mattias tegen een boom geplast had. Dat is toch bizar?""  Opa van der Elst is niet de enige. Ook de burgemeester van Uden, Henk Hellegers, vindt het ‘vreemd dat hier een bekeuring voor is gegeven’. Hij heeft de politie gebeld en gevraagd om de zaak uit te zoeken.  De politie laat weten later op de dag met een schriftelijke reactie te komen.",entertainment
"De politie zou beslag hebben gelegd op een flinke partij softdrugs, ook zou er 135 kilo harddrugs gevonden zijn. Opvallend was ook de vondst van een bitcoinfarm waarmee de Ieren hun transacties met de digitale valuta zouden afhandelen.  Ierse media melden dat de drie lid zijn van de beruchte Kinahan-clan, een organisatie die wereldwijd miljoenen verdient met handel in soft- en harddrugs. Bij een inval in een voorstad van Dublin is gisteren ook al een grote partij drugs gevonden.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Door een geschaarde vrachtwagen is de A2 in de richting van Amsterdam volledig afgesloten. Automobilisten moeten naar verwachting tot na middernacht omrijden via de A9 of A4.  De vrachtwagenchauffeur moest bij de afslag richting de Johan Cruijff Arena plotseling op zijn rem trappen, zo meldt de politie. Een automobilist besloot daar op het laatste moment om uit te voegen. Daardoor slipte de vrachtwagen en is deze geschaard.  De kans dat de automobilist gevonden wordt is klein, omdat er niet altijd filmopnames worden gemaakt van de weg. De politie roept de bestuurder daarom op om zich te melden.  Geen gewondenBij het ongeluk zijn geen gewonden gevallen en ook geen gevaarlijke stoffen vrijgekomen. Hulptroepen hebben geprobeerd om het ingesloten verkeer zo snel mogelijk weg te leiden.  Eén vrachtwagenchauffeur had geen zin om op zijn beurt te wachten en reed daarom dwars door de berm. De chauffeur kwam daardoor enige tijd met zijn wagen vast te zitten.  AfgevoerdDe geschaarde vrachtwagen is inmiddels afgevoerd door de berger. Het wegdek wordt momenteel schoongemaakt en gerepareerd. Naar verwachting is de verkeerschaos pas na middernacht verholpen, zo meldt Rijkswaterstaat Verkeer.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Dit is het laatste Premium artikel dat u gratis kunt lezen. Tijd voor een abonnement!  premium  Foto: Sultan en de lokroep van de jiha  28 min geleden  WASHINGTON - De wereldbevolking beschouwt Islamitische Staat en de klimaatverandering als de grootste bedreigingen voor haar veiligheid. Dat blijkt uit een onderzoek van het Amerikaanse onderzoeksinstituut Pew, dat in drie maanden tijd de mening van 42.000 mensen in 38 landen peilde. Cyberaanvallen door vreemde mogendheden en de staat van de wereldeconomie delen de derde plaats.  In de enquête moest de ernst van acht potentiële gevaren worden beoordeeld. De ondervraagde Nederlanders zetten IS op 1, gevolgd door klimaat en buitenlandse hackers . In achttien landen, naast de VS vooral in Europa, wordt het IS-terrorisme het meest gevreesd. De gevolgen van de opwarming van de aarde staan in dertien naties, veelal in Afrika en Latijns-Amerika, bovenaan de 'rampenlijst'. In Spanje noemde liefst 89 procent van de ondervraagden het klimaat als het belangrijkste mondiale thema.  Grieken en Venezolanen zijn vooral bezorgd over de stagnering van de economie. Turken maken zich het drukst om de macht en invloed van de Verenigde Staten. De onderzoekers zeggen dat ze vanwege de noodtoestand in Turkije niet de mening van de Turken over IS hebben gepeild. In Hongarije wordt de toestroom van vluchtelingen als het grootste probleem gezien.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",other
"Overal in de wereld gingen vandaag duizenden de straat op om te demonstreren tegen Donald Trump. De betogers vinden dat de nieuwe Amerikaanse president weinig respect heeft voor vrouwen en seksuele minderheden. Anderen hekelen de neerbuigende opmerkingen over immigranten en moslims.  Volgens de organisatie achter het protest zijn wereldwijd honderden protestmarsen gepland. De grootste tocht vindt plaats in de Amerikaanse hoofdstad Washington. Daar worden honderdduizenden mensen verwacht. De metro's zitten er overvol met mensen met spandoeken voor de Women's March on Washington. Er zouden zelfs meer mensen op de been zijn dan bij de inauguratie van Trump. Zij werden toegesproken door bekende Amerikanen als Madonna, Scarlett Johansson, Ashley Judd en Michael Moore.  De betogers dragen roze mutsen met pussyhats (kattenoren), een verwijzing naar een woord dat Trump in een uitgelekte tape gebruikte voor het vrouwelijke geslachtsdeel. Hij pochte dat hij elke vrouw bij haar kruis kan grijpen. Twee vrouwen uit Californië zijn een inzamelactie gestart om alle deelnemers te voorzien van zelfgebreide mutsen.  Breanne Butler, een van de organisatoren van de protestmars, liet gisteren weten dit te doen om een statement te maken. ""Daarom doen we dit op de allereerste werkdag van Trump. Alle groepen die Trump aangevallen heeft in zijn campagne zeggen: 'We zijn hier en we houden je in de gaten. Welkom in het Witte Huis.' Presidentskandidaat Hillary Clinton diende met haar oneliner 'Vrouwenrechten zijn mensenrechten' als inspiratie voor de betogers.  Butler benadrukt dat het geen anti-Trumpdag moet worden, maar een eensgezind tegengewicht voor de waarden die hij volgens hen uitdraagt. De demonstranten komen ook op voor het milieu, betaalbare gezondheidszorg, vrije pers, immigranten, een hoger minimumloon en een einde aan het racisme.  In Amsterdam verzamelden ongeveer drieduizend demonstranten zich op het museumplein en liepen naar het Amerikaanse consulaat. De tocht werd mede georganiseerd door Amnesty International. In Den Haag wandelden honderden vrouwen en mannen van het Malieveld naar de Amerikaanse ambassade.  Ook in andere Europese steden wordt zaterdag gedemonstreerd. In Londen zijn bij een mars naar Trafalgar Square volgens The Guardian circa 25.000 mensen. Ook burgemeester Sadiq Khan sluit zich later bij de mars aan. In Berlijn zouden een paar duizend mensen hebben gedemonstreerd.",politics
"De winnaars van de jaarlijkse Nederlandse wetenschappelijke topsubsidie zijn bekend.  een onzer redacteuren  16 juni 2017  De beeldjes van Spinoza die bij de prijs worden uitgereikt. Foto Evert-Jan Daniëls/ANP  De Spinozapremies gaan dit jaar naar een puberteits-psycholoog, een ‘gecondenseerde materie’-natuurkundige, een eiwit-scheikundige en een genoomanalyse-natuurkundige. Zij krijgen ieder 2,5 miljoen euro, naar eigen inzicht te besteden aan onderzoek.  De NWO-Spinozapremie is de hoogste onderscheiding in de Nederlandse wetenschap. NWO kent de Spinozapremies jaarlijks toe aan drie of vier in Nederland werkzame wetenschappers die ‘voortreffelijk en baanbrekend onderzoek’ doen met grote internationale uitstraling. Ook dienen zij volgens NWO een inspiratie te zijn voor jongere onderzoekers.  De prijs, die sinds 1995 jaarlijks naar drie of vier hoogleraren aan een Nederlandse universiteit gaat, is in totaal (inclusief dit jaar) 85 keer uitgereikt, 64 keer aan een wetenschapper in de bètahoek (inclusief biomedische wetenschappen), en 21 keer aan een alfa- of gamma-onderzoeker.",other
"pagina 6 - 7  „Onuitputtelijk”, met een „groot verantwoordelijkheidsgevoel”. Zo omschrijven bekenden , Hugo de Jonge (1977), de nieuwe vicepremier en minister van Volksgezondheid, Welzijn en Sport. Een man van maatpakken, puntschoenen met bloemenprint, die regelmatig zingend door de gangen van het Rotterdamse stadhuis flaneerde, waar hij sinds 2010 als wethouder verantwoordelijk was voor onderwijs, jeugd en zorg. De CDA’er schrikt niet terug voor een controversieel plan. Zo wilde hij in Rotterdam kwetsbare vrouwen verplichten tot anticonceptie – al was de landelijke CDA-fractie daartegen.",politics
"Een 21-jarige studente loopt over de gang van de Amsterdamse Theaterschool. Een mooi, frêle meisje met grote, donkere ogen. Het is zomer 2004, de laatste maanden is ze sterk vermagerd. Ze slaapt nauwelijks meer. Ze ziet bleek. Ineens voelt ze een hand op haar schouder.  'En nou is het genoeg', zegt de vrouw naast haar, en ze trekt haar mee. Verdwaasd loopt het meisje achter de vrouw aan, een administratief medewerkster. Even later klopt ze op de deur van de artistiek leider van de Kleinkunstacademie, Ruut Weissman, een van de beroemdste regisseurs van Nederland.  'Ruut', zegt de vrouw, wijzend op de studente. 'Dit heeft urgentie. Praat met haar.'  In zijn kamer komt Weissman snel ter zake. 'Wat is dit allemaal?', vraagt hij.  De Volkskrant heeft voor dit verhaal met vijftien oud-studenten, drie (oud-)docenten en andere ingewijden gesproken. Veel bronnen wilden anoniem blijven uit angst voor hun positie in de theaterwereld.  Jappe Claes, Ruut Weissman en de Theaterschool hebben twee weken de tijd gehad om op het artikel te reageren.  Ruut Weissman heeft middels een kort geding geprobeerd publicatie van dit artikel te voorkomen. De rechter heeft woensdagmiddag geoordeeld dat de Volkskrant het artikel mag publiceren.  Het meisje aarzelt. Ze heeft dit zo lang voor iedereen verborgen gehouden. Maar nu moet het eruit. Ze vertelt dat ze anderhalf jaar een affaire heeft gehad met een dertig jaar oudere docent van de Theaterschool: Jappe Claes. Een bekende Vlaamse acteur, die dan 51 jaar is.  Hij heeft haar overladen met complimenten, op een voetstuk geplaatst. Verteld hoe bijzonder ze was. Het waren de dingen die ze wilde horen als onzekere studente. Het gevoel dat ze hierdoor kreeg, heeft ze verward met verliefdheid. Nu ziet ze pas in dat Claes daar al die tijd gebruik van heeft gemaakt.  Even is het stil. 'Dit is niet goed', zegt Weissman.  'Hij zei dat hij er niets van wist, maar verder ging hij er niet op in', zegt de oud-studente. 'Hij zei dat dit soort dingen gewoon gebeuren in dit milieu en dat je hier als docent blootstaat aan grote verleidingen. Hij gaf toe dat hij er ook weleens voor was gezwicht. En dat hij daarom niet bij machte was er iets aan te doen.'  'Ik dacht: zegt hij hier nou dat hij dit goedkeurt? Eigenlijk wilde ik horen dat het niet oké was. Ik wilde erkend worden. Ik wilde dat hij het voor mij als leerling zou opnemen. Maar op dat moment begreep ik dat hij er niets aan zou doen. Ik stond perplex.' Zonder een woord te zeggen verlaat ze zijn kamer. Ze trekt de deur achter zich dicht.  Dit is het verhaal van een oud-studente op wie de gebeurtenissen grote indruk maakten. Volgens Weissman heeft dit voorval zich nooit voorgedaan.  De Amsterdamse Theaterschool is de bekendste opleiding voor acteurs en cabaretiers in Nederland. Van de school komen beroemde artiesten zoals Carice van Houten, Wende Snijders, Karin Bloemen, Rutger Hauer, Kees Prins, Tjitske Reidinga, Thomas Acda, Arjan Ederveen, en Plien en Bianca.  Het verhaal van de 21-jarige studente is tekenend voor wat zich hier jarenlang afspeelde.  De Volkskrant sprak met vijftien oud-studenten, drie docenten en andere ingewijden over de cultuur op de Amsterdamse Theaterschool. In die gesprekken vertellen ze dat docenten van de Theaterschool jarenlang amoureuze relaties aanknoopten met studenten.  En dat mag niet, volgens de huidige gedragsregels op veel universiteiten en hogescholen. Die zijn de afgelopen jaren wereldwijd aangescherpt om relaties tussen docenten en studenten in de ban te doen. In de Nederlandse Gedragscode Wetenschapsbeoefening, die geldt voor docenten aan universiteiten, staat: 'Een wetenschapsbeoefenaar vermijdt persoonlijke relaties die een redelijke twijfel zouden kunnen wekken aan de objectiviteit van zijn beslissingen, of die tot enige vorm van dwang of uitbuiting van een hiërarchisch ondergeschikte zouden kunnen leiden.'  Allemaal vinden ze hetzelfde: het geheim van de theaterschool moet in de openbaarheid komen  De Amsterdamse Hogeschool voor de Kunsten, waarvan de Theaterschool onderdeel is, heeft in haar integriteitscode relaties tussen docenten en studenten niet verboden. Wel staat in het reglement dat medewerkers hun leidinggevenden op de hoogte moeten stellen van 'persoonlijke of zakelijke relaties met derden die mogelijk tot (de schijn van) belangenverstrengeling kunnen leiden'.  In een reactie laat de school weten dat 'intieme relaties tussen docenten en studenten, alsmede tussen medewerkers, die in studie of werk in een onderlinge afhankelijkheidsrelatie verkeren, niet acceptabel en dus niet geoorloofd zijn'.  De studentes zelf hielden de relaties vaak jarenlang geheim. Uit schaamte, schuldgevoel, ter bescherming van de docenten of uit angst voor hun carrière. Een deel van de vrouwen zegt nog steeds last te hebben van wat er destijds is gebeurd.  Daarom willen ze nu praten. Dat is volgens hen de enige manier om af te rekenen met het verleden en de studenten van nu te beschermen. Vaak spreken ze anoniem, uit angst voor represailles. Maar allemaal vinden ze hetzelfde: het geheim van de theaterschool moet in de openbaarheid komen.  Het is bizar dat dit al bijna dertig jaar doorettert op de Theaterschool. Echt bizar  Een voor een worden de tweedejaarsstudentes het klaslokaal van de Theaterschool in geroepen. Vandaag zijn ze uitgenodigd voor een 'medische keuring'. In het lokaal zitten vier mannen: een dokter, een directeur en twee prominente docenten.  Alle meisjes die naar binnen worden gehaald, moeten zich onder toeziend oog van de vier mannen uitkleden. Met ontblote borsten staan ze daar. In hun onderbroek of zelfs helemaal naakt. Volgens de dokter zijn hun stemmen geblokkeerd in hun lichaam en moeten ze worden 'bevrijd'. Hij heeft oefeningen die hij hen ter plekke laat uitvoeren. De andere mannen kijken toe.  Het is eind jaren tachtig en de studentes zijn wel wat gewend. Op de opleiding zoeken ze hun grenzen op, maar wat er vandaag gebeurt, gaat wel erg ver. Als ze weer naar buiten komen, kijken ze bedrukt. Sommige meisjes huilen.  Op de theaterschool heerst in die tijd een vrije seksuele moraal. Verschillende docenten hebben relaties met studenten. Het wordt door de leidinggevenden gedoogd. Ze realiseren zich dan nog niet hoeveel schade ze aanrichten bij de studenten, die zich nooit veilig wanen op hun school.  Het is 18 november 2012 als cabaretière en zangeres Mylou Frencken zenuwachtig het podium op klimt. Vandaag treedt ze op in Toomler, de Amsterdamse comedyclub. Haar voorstelling maakt deel uit van de serie Echt gebeurd. Ze heeft niet lang hoeven te denken. De voorvallen die ze wil beschrijven, zijn eind jaren tachtig gebeurd, maar ze raken haar nog steeds.  Haar verhaal gaat over Weissman. Een gevierd regisseur. Een man met charisma. Charmant. Slim. Hij is niet alleen docent, zijn macht strekt zich uit tot ver in de theaterwereld. Onlangs heeft ze hem nog op tv gezien, omdat hij de Joop van den Ende-musical Hij gelooft in mij regisseerde, over het leven van André Hazes.  Ook als Frencken op de theaterschool zit, is Weissman al een man met invloed. Studenten van de Theaterschool willen hem absoluut niet als vijand. 'Hij snapte alles, leek het wel', zegt Frencken tegen het publiek in Toomler. 'Soms hadden we les van hem. En dan was iedereen heel zenuwachtig.'  Ze beschrijft hoe ze samen kwamen. 'We dronken wijn, we wandelden nog even romantisch door het Vondelpark by night en daarna belandden we toch echt op mijn matras op de vloer. Je begrijpt wel dat dit tussen ons moet blijven? Ja ja tuurlijk. Dat waren zo ongeveer de dialogen', aldus Frencken in Toomler.  De relatie duurt een jaar. Het is nog maar net uit als ze hem op een dag in een 'innige omhelzing' ziet staan. Met een andere studente.  'Ik was zo kwetsbaar toen dit gebeurde', zegt Frencken er nu over. 'Het heeft mijn persoonlijke leven beïnvloed. Ik heb er nog jaren last van gehad, ook in mijn carrière. Hij had gewoon geen misbruik van me mogen maken. Er was geen sprake van gelijkwaardigheid.'  Met haar verhaal stapte ze destijds naar de toenmalige mededirecteur, André Veltkamp, een man die zelf getrouwd was met een leerlinge. 'Hij zei: 'O nee hè, wat erg voor je. O god, weer een.' En dat was het. Het was heel verwarrend.'  Op een avond belandden we in het café. Op een gegeven moment bleven we met zijn tweeën over  Een oud-studente  Een halfjaar na haar optreden in Toomler, in de zomer van 2013, komt een nieuwe zaak aan het licht. Ditmaal gaat het over Jappe Claes, Vlaams acteur en artistiek leider van de regieopleiding. De zaken waarover het gaat, zijn veel recenter dan die van Weissman.  Claes is een zestiger. Een man met een markant gezicht. Een man wiens leven volledig wordt beheerst door acteren. Als spreker op congressen houdt hij verhalen over de parallellen tussen toneel en het leven.  Als docent heeft hij al jaren verhoudingen en flirts met studentes. Het is een publiek geheim. In de wandelgangen gaan de wildste geruchten. Maar in dat jaar escaleert het. Een groep jonge docenten besluit iets te doen omdat ze merken dat de geruchten niet stoppen. Ze doen onderzoek en vinden dat de school moet weten wat waar is van de verhalen. Ze bellen studentes en oud-studentes uit verschillende jaargangen en vragen naar hun ervaringen met Claes.  Een aantal vrouwen zegt zich door Claes gemanipuleerd, gebruikt en geïntimideerd te voelen. Het gaat om tussen de tien en twintig voormalig studentes.  'Hij had een strategie', vertelt een oud-studente. 'Eerst werd hij close met een student, dan ontstond er contact naast school, via sms'jes. Daarna nam hij meisjes mee naar het café en probeerde hij ze te zoenen of aan te raken. Hij nodigde ze uit op zijn hotelkamer. Als ze hem afwezen, reageerde hij heel heftig. Hij zei tegen hen: ik kan je maken of breken.'  'Ik heb altijd wel tegen mezelf gezegd: tot daar had het nooit moeten komen', vertelt een andere oud-studente. 'Maar op een avond belandden we in het café. Op een gegeven moment bleven we met zijn tweeën over. Hij zei tegen me: dit wil jij ook. Alle twijfel die ik had, die gezonde weerstand, werd omgebogen naar spanning. Die signalen van jezelf die heel zuiver zijn, gaf hij een andere kleur. Hij draaide ze, waardoor ik erin ging geloven.  'Zelfs zijn collega's zeiden tegen mij: goh, hij is echt verliefd, hè? En zijn secretaresse zei: jeetje, hij heeft het wel van je te pakken he? Alsof het allemaal heel gewoon was. Juist door dat klimaat dacht ik jarenlang dat het normaal was.'  Claes was tientallen jaren ouder. 'Maar hij was eloquent. Zeer belezen. Charismatisch. Voor hem had ik eigenlijk nog nooit een serieus vriendje gehad. Hij was een van mijn eerste liefdes.'  'Ik schaam me dat ik het zo ver met hem heb laten komen', zegt weer een andere oud-studente. 'Dat hij toch in mijn hoofd is gekropen.'  Voor hem had ik eigenlijk nog nooit een serieus vriendje gehad. Hij was een van mijn eerste liefdes  Met de verzamelde klachten komen twee docenten uit de groep uiteindelijk bij directeur Jan Zoet. Zoet is pas drie maanden in dienst van de school. Hij is geschokt en vraagt of de meisjes onder naam een verklaring willen indienen. De groep docenten heeft hun juist anonimiteit beloofd en zegt nee. Wel leveren ze een lijst met anonieme verhalen over Claes. Die liegen er niet om. Bovendien meldt zich tegelijkertijd een studente bij Zoet die hetzelfde met Claes heeft meegemaakt.  Zoet voelt zich gedwongen in actie te komen. Hij stelt Claes voor de keus: er komt een onderzoek naar zijn gedragingen of hij moet opstappen. Het wordt het laatste. In de zomer van 2013 maakt de school bekend dat Claes in januari van het volgend jaar vertrekt als artistiek leider van de regieopleiding. Midden in het schooljaar.  In het persbericht staat geen woord over de ware reden voor zijn vertrek. Alleen dat Claes zich meer wil richten op zijn carrière als acteur. Volgens het bericht heeft hij de regieopleiding tien jaar lang 'met veel verve' geleid. Directeur Zoet meldt in het stuk dat zijn vertrek 'een verlies' betekent. In werkelijkheid is hij opgelucht dat de Vlaming weg is.  Maar Claes is de deur nog niet uit of er ontstaat een nieuw probleem.  De man heeft een aantal keer seks met de studente. Hij prijst haar de hemel in, kleineert haar, bemoeit zich met haar spel  Begin 2014 komt opnieuw een oud-studente met een verkapte onthulling. Actrice en schrijfster Erna Sassen, bekend van de tv-serie Medisch Centrum West, schrijft een sleutelroman, Kom niet dichterbij.  Daarin beschrijft ze een meisje op de Theaterschool, Reva, dat een gecompliceerde relatie krijgt met een docent. Het meisje is 'een gemakkelijke prooi' voor de man die haar tot middernacht privélessen geeft op school, piano voor haar speelt, tijdens avondlessen op de grond gaat liggen en zegt: 'Je mag alles met me doen'.  De man heeft een aantal keer seks met de studente. Hij prijst haar de hemel in, kleineert haar, bemoeit zich met haar spel. De relatie brengt het meisje volledig in de war: ze functioneert niet meer, ontwikkelt anorexia en wordt opgenomen in een psychiatrische kliniek. Het is een verhaal over machtsmisbruik en intimidatie.  Sassen zelf wil alleen kwijt dat de roman 'autobiografisch' is, bronnen rond haar bevestigen dat het over Weissman gaat.  'Bijna alle leerlingen die in dit soort affaires belandden, hadden last van de onvrijheid en de ongelijkwaardigheid binnen dit soort relaties', stelt Sassen. 'Daarnaast schaamden ze zich en hadden ze schuldgevoelens. Niemand heeft de docent geconfronteerd met zijn daden, ikzelf ook niet. Omdat iedereen bang voor hem was of een belang had om bij hem in de gunst te blijven.'  Weissman erkent dat hij een relatie had met Sassen tijdens haar schooltijd. Hij herkent zich in het boek, maar slechts als 'een kwaadaardige karikatuur van zichzelf'. 'Toen ik hoorde dat Erna een boek over mij geschreven had, was ik zo naïef om te denken dat het een leuk boek was. Het was een rare klap in mijn gezicht.'  Het vervelende is dat mensen van school worden gestuurd en je niet weet of dat is omdat ze niet genoeg talent hebben of omdat ze niet willen wat hij wil  Karin Bloemen  Als cabaretière en zangeres Karin Bloemen het boek van Sassen leest, wordt ze woedend. Ze is zelf in haar jeugd misbruikt en kan zich levendig voorstellen hoe een jong meisje zwicht voor de druk van een docent. Ze was in de jaren tachtig een klasgenoot van Sassen. 'Ik ben me doodgeschrokken van het boek van Erna.'  Eigenlijk heeft Bloemen maar één gedachte: 'Ik wil dat dit tot de bodem wordt uitgezocht.' Ze begint te bellen en schrikt. Vrouwen zeggen hetzelfde als Sassen te hebben meegemaakt, maar als Bloemen hun vraagt hun ervaringen expliciet op te schrijven, deinst een deel terug. Anderen zeggen wel een relatie met hem te hebben gehad, maar net buiten schooltijd. Uiteindelijk schrijven zes vrouwen een verklaring over Weissman. Onder hen drie ex-studentes die tijdens hun studententijd een 'relatie' met hem hadden.  Volgens Weissman zelf heeft hij tot 1990 inderdaad drie keer iets met een student gehad en daarna nooit meer. 'In die tijd gebeurde dat. Mijn leidinggevenden hadden ook relaties met studenten. Het was gewoon het klimaat. En ik heb binnen dat klimaat ook jeugdzondes gehad.' Hij sluit uit dat het na 1990 vaker is voorgekomen. 'Het is echt onmogelijk. Het is op mijn kinderen niet waar. Er zijn nooit officiële klachten over mij ingediend.'  In één van de verklaringen schrijft een ex-studente dat ze hier al jaren mee rondloopt. 'Ik heb er de hele opleiding last van gehad', vertelt ze achteraf. 'Het was niet gezond. Ik voelde me geremd. Ik kon niet mezelf zijn.  'Ik denk niet dat hij verliefd op me was. Ik was gewoon een bevestiging van zijn macht. Het duurde ook maar twee weken, daarna kon hij me afstrepen op zijn lijstje. Ik heb het nooit tegen iemand gezegd. Dat was een soort stilzwijgende afspraak. Het was natuurlijk wel de artistiek leider.'  Het was niet gezond. Ik voelde me geremd. Ik kon niet mezelf zijn  Om hen te beschermen maakt Bloemen de getuigenissen anoniem. De vrouwen zijn bekende Nederlanders, ze moeten hun geld nog wel verdienen in de kleinkunstwereld. Ze vrezen dat ruzie met Weissman het weleens lastiger kan maken werk te vinden, aldus Bloemen.  Bloemen maakt een afspraak met directeur Jan Zoet. Op 19 maart 2014 loopt ze met de anonieme verklaringen onder haar arm zijn kamer binnen. Ze vertelt hoe bezorgd ze is. 'Jonge meisjes moeten hier veilig zijn', stelt ze.  Zoet reageert verbaasd, vertelt Bloemen achteraf. 'Hij zei dat hij hier niets van wist en dat hij hiervan schrok.' Het is voor Zoet al het tweede hoofdpijndossier dat hij op zijn bord krijgt. Hij is nog geen jaar in dienst van de school. Weissman is op de opleiding een soort halfgod. Bovendien gaan de verklaringen van oud-studentes over een ver verleden.  'Hij zat in een lastig parket', zegt Bloemen daarover. 'Maar het moest gebeuren. Meisjes praten er niet makkelijk over door schaamte. Ze vinden dat ze zelf schuldig zijn. Het vervelende is dat mensen van school worden gestuurd en je niet weet of dat is omdat ze niet genoeg talent hebben of omdat ze niet willen wat hij wil. De school moet haar verantwoordelijkheid nemen. Het is bizar dat dit al bijna dertig jaar doorettert op de Theaterschool. Echt bizar.'  Zoet zegt tegen Bloemen dat hij alles zal onderzoeken. Hij laat advocaten kijken naar het dossier.  Op de school leiden de geruchten rond Claes en Weissman tot onrust onder de andere docenten  Weissman: 'Het dossier van Bloemen is het dieptepunt in mijn leven. Het zit vol met leugens. Toen het binnenkwam, heeft Zoet het ongelooflijk serieus genomen. Ik ben helemaal binnenstebuiten gekeerd, wat ongelooflijk gênant is geweest. En er was helemaal niets. Helemaal niets.'  Al een paar weken later blijkt dat Zoet inderdaad niets zal ondernemen. Begin mei krijgt Bloemen een mail met zijn antwoord: er komt geen officieel onderzoek naar Weissman. In de mail, ingezien door de Volkskrant, staat dat onderzoek 'op juridische en feitelijke gronden niet mogelijk is'. De verklaringen die Bloemen heeft aangeleverd liggen twintig tot dertig jaar achter ons, schrijft de directeur. 'Gesteld al dat een eventuele klacht gegrond verklaard zou worden, dan kan dat op grond van verjaring toch nog geen aanleiding zijn tot een strafrechtelijk verwijt', aldus Zoet.  Op de school leiden de geruchten rond Claes en Weissman tot onrust onder de andere docenten, die niet willen worden geassocieerd met een onveilige school. In 2012 verwoordt een docente, die uit angst voor haar positie anoniem wil blijven, dat gevoel in een brandbrief aan de vertrouwenscommissie.  Ze heeft binnen één week drie concrete geruchten gehoord over Weissman. Ze kan niets bewijzen, maar ze zegt zich wel grote zorgen te maken.  Na overleg met de school dient de docent geen officiële klacht in omdat ze geen juridisch houdbare bewijzen heeft  In de brief schrijft de vrouw over recente geruchten: 'Als ik tot driemaal toe van anderen hoor dat een collega het aanlegt met meisjes uit zijn opleiding, vind ik dat zeer beschamend voor mijn opleidingsinstituut en voor mij en de rest van mijn collega's. Ik vind het zeer belangrijk dat een student op onze school zich in een beschermde omgeving moet kunnen ontwikkelen.' De docente vreest dat Weissman zijn positie in de theaterwereld misbruikt. 'Ik wil daar niets mee te maken hebben! Ik vind dat niet kunnen, ook niet met de smoes: het zijn toch volwassenen. Dit jaar zijn er relatief jonge mensen bij de Theaterschool aangenomen en ik ben daar zeer bezorgd over.'  Na overleg met de school dient de docent geen officiële klacht in omdat ze geen juridisch houdbare bewijzen heeft.  In september 2015 zal een nieuw boek verschijnen: Wie ik aan het zijn was, van Anne van Veen, de dochter van Herman van Veen. Hoofdpersoon: een 18-jarig meisje dat wordt toegelaten tot de toneelacademie en al snel wordt opgemerkt door haar Vlaamse docent, een zonderlinge, charmante vijftiger.  Het boek is een roman, geïnspireerd op haar tijd aan de Theaterschool, zegt Anne van Veen desgevraagd.  Volgens de beschrijving van het boek raakt het meisje 'in de ban' van de docent. Totdat de boel volledig escaleert.  Reactie Ruut Weissman  'In de jaren tachtig gebeurde dat gewoon, relaties met studenten. Mijn leidinggevenden deden dat ook. Ik wil het niet goedpraten, maar dat was het klimaat. Er stonden ook docenten met drankjes voor de klas. Ik vind van mijzelf dat ik, binnen dat klimaat, ook jeugdzondes heb gehad. Je moet geloven dat die relaties niks te maken hadden met agressiviteit. Ik ben een romantische jongen, het was gewoon lief. Ik dacht dat het veel vrolijker, veel onschuldiger was dan het blijkt te zijn. Ik had de wijsheid moeten hebben te weten wat mijn impact was. Maar dat had ik niet. Ik had echt geen idee.  'In de jaren tachtig ben ik drie keer verliefd geweest op studentes. Vergeet niet dat ik destijds generatiegenoot van hen was. Ik vind dat de leeftijd ook meetelt. Ik ben nu zestig, ik zou nu toch wel een ongelooflijk gore gek zijn als ik nu nog iets met studentes had. Na 1990 is het nooit meer gebeurd. Echt niet. Dat kan ik overal onder ede verklaren.  'Op een gegeven moment heb ik mezelf bij elkaar geraapt en gezegd: ja maar Ruut, eigenlijk kan dit niet in jouw positie. Ik ben altijd blijven praten met die meisjes en heb altijd gedacht dat het goed was. Maar ik kan natuurlijk niet in iemands ziel kijken. Als ik nu hoor dat een meisje daar last van had, dan spijt me dat. Dat raakt me. Er was ook een vrouw die achteraf tegen me zei: wij waren ook een stelletje ratten eigenlijk.  'Nu vind ik dat relaties, als het gaat om docenten die beoordelingen geven, lesgeven, noem het machtsverhoudingen, niet kunnen. En als het wel gebeurt, moet je het bespreken met je leidinggevende.  'Er is nooit een studente bij mij geweest met een verhaal over Jappe Claes. Dat is gewoon niet waar. Ik heb wel ooit een gerucht over hem opgevangen en dat doorgegeven aan de toenmalige directeur. Daarnaast zijn er jongens bij me geweest die klaagden dat Claes in zijn lessen vooral aandacht voor de meisjes had.'  Reactie Jappe Claes  'Een theaterschool is een school waar de student leert de fictie om te buigen tot de werkelijkheid. Zo wordt een goede acteur onder meer opgeleid zijn rol te 'zijn' en niet te 'spelen'.  'Jonge mensen worden getraind deze werelden te beheersen en te transponeren. Theater gaat over drama, tragedie en al de diepste gevoelens van het leven zelf. Jonge mensen worden in deze gevoelswereld dag in dag uit getraind en worden ermee geconfronteerd. Dat maakt deze school dan ook uniek en de studenten kwetsbaar. Kwetsbaar in die zin dat de ze het onderscheid moeten blijven zien tussen de fictieve, hen aangeleerde, wereld en de echte. En sommigen slagen daar niet in.  'Sommige persoonlijkheden kunnen deze overgang en confrontatie niet aan. Sommige worden dan bijvoorbeeld verliefd op hun docent. Er komt een student bij me op kantoor met de mededeling: ik ben verliefd op jou. Dat is meermalen gebeurd. Mijn reactie was: 'Gebruik het bij het toneelspelen'.'  'Ik denk dat een en ander te maken heeft met mijn 'stijl', ik weet dat ik nogal direct en confronterend kan zijn in het lesgeven.  'Vaak gingen we inderdaad wat drinken 's avonds met de studenten. De directeur was daar vaak ook zelf bij en ik ben ook een paar keer gaan eten met studenten. Daar was de directeur ook altijd van op de hoogte. Ik heb evenwel nooit seks gehad met een student. De verhalen over toiletten, hotelkamers en zinnen als 'ik kan je maken of breken' zijn volstrekt onwaar. Daar is niet één concreet voorbeeld van te geven en het is pure laster.  Later reageert de advocaat van Claes. Hij geeft toe dat Claes toch één relatie met een studente heeft gehad, maar dat die kortstondig was. Bovendien zou Claes deze relatie hebben gemeld bij de directeur. De advocaat stelt dat de bewering dat het zou gaan om tussen de tien en twintig voormalige studenten volstrekt onjuist is en niet gebaseerd is op te controleren feiten.  Reactie theaterschool  'Alle in de publicatie genoemde voorbeelden spelen zich af in de jaren tachtig, op één uitzondering na, namelijk de door AHK in de zomer van 2013 ontvangen klacht, die door de AHK direct is opgepakt en afgehandeld. Die kwestie kan niet dienen als illustratie voor een doorlopende permissieve cultuur. Integendeel, die kwestie bevestigt juist dat die cultuur al lang niet meer bestaat binnen de AHK.  'De AHK hanteert als norm dat intieme relaties tussen docenten en studenten, alsmede tussen medewerkers, die in studie of werk in een onderlinge afhankelijkheidsrelatie verkeren, niet acceptabel en dus niet geoorloofd zijn. In het kunstonderwijs, waar nabijheid, zowel geestelijk als fysiek, vaak onderdeel is van het studie- en werkproces, vraagt dat om aandacht voor en bewustzijn van een veilige leer- en werkomgeving.  'Terugkijkend kan er vastgesteld worden dat er enkele tientallen jaren geleden in tal van sectoren van de samenleving, ook in het kunstonderwijs, een andere cultuur in de omgang tussen docenten en studenten en tussen collega's onderling was. In die cultuur bestond een grotere tolerantie ten aanzien van intiemere omgangsvormen dan nu terecht als norm voor geaccepteerd gedrag wordt gehanteerd.'  Dit is een artikel van Volkskrant Plus.Volkskrant Plus artikelen zijn exclusief voor abonnees.",entertainment
"artikelDigitale agenten van de AIVD infiltreren in de zomer van 2014 in de beruchte Russische hackgroep Cozy Bear. Ze zien zo als eersten hoe de Russen in verkiezingstijd doelen in de VS bestoken. Maar hoe zeker is het dat de Russische overheid erachter zit? En waarom is het juist de AIVD gelukt te infiltreren? Vijf vragen.  Door:Huib Modderkolk25 januari 2018, 21:00  De AIVD was er al snel bij. Al rond 2000 had de dienst een eigen offensief hackteam, nog voordat YouTube, Twitter en Facebook bestonden. En nog voordat data massaal via glasvezelkabels gingen. Het is een van de verklaringen waarom de AIVD bedreven is in het binnendringen van vijandelijke netwerken.  Een ander is dat Nederland vooroploopt qua internetgebruik. Het aantal mensen met een internetaansluiting ligt internationaal gezien hoog. Met het Amsterdamse internetknooppunt AMS-IX heeft Nederland bovendien een van de grootste schakelpunten ter wereld: honderden grote internetproviders maken in de hoofdstad verbinding met elkaar en met partijen als Google, Facebook en Yahoo. Dit hechte netwerk van internetkabels zorgt ervoor dat veel digitale aanvallen, bewust of onbewust, via Nederland gaan. En dat is een kans voor de hackers van de AIVD.  Want aanvallers laten sporen na. En die sporen verraden soms wat iemands doel is, of beter: waar de aanval vandaan komt. De dienst heeft in al die jaren expertise opgebouwd in het bestuderen van kwaadaardige software. De Russen zijn de laatste jaren vrij actief Nederlandse doelwitten aan gaan vallen. De daarbij gebruikte malware kan nuttige informatie bevatten. Het is een kunst an sich om in die ingewikkelde codes aanwijzingen, zoals een certificaat of ip-adres, te vinden. Een aantal specialisten bij de AIVD is er bedreven in.  Vervolgens moet het mogelijk zijn om het computernetwerk binnen te dringen. Daarvoor is kennis over de zwaktes van systemen weer cruciaal. Een gelukje helpt ook. Bijvoorbeeld als het netwerk waarin je wilt zitten gebruikmaakt van een besturingssysteem waar bekende kwetsbaarheden in zitten.  Bronnen vertellen dat de Nederlandse hackers, anders dan bijvoorbeeld de Russen of Chinezen, erg zorgvuldig te werk gaan. Liever een paar dagen extra wachten, dan ontdekking riskeren. Het is een mogelijke verklaring waarom het niet opviel dat de Nederlandse hackers de Russen in hun eigen land bespioneerden.  Het is op het oog een raadsel: de Nederlandse hackers zien dat de Russen in juli 2015 de Democratische Partij binnendringen en toch duurt het nog bijna een jaar - tot juni 2016 - voordat ze uit de systemen gewerkt worden. Hoe kan dat?  De Nederlanders waarschuwen de Amerikanen al in de zomer van 2015. Via Amerikaanse media is bekend dat de FBI daarop ook de Democratische Partij alarmeerde. Maar die deden niets met de waarschuwing. Sowieso was er terughoudendheid om een federale opsporingsdienst toegang te geven tot de computersystemen van de politieke partij. Op de achtergrond speelde ook nog het FBI-onderzoek naar het e-mailgebruik van voormalig minister van Buitenlandse Zaken Hillary Clinton.  De Amerikaanse diensten die de Nederlandse info ontvingen konden weinig meer doen dan waarschuwen. Pas veel later, toen via WikiLeaks duizenden buitgemaakte e-mails en bestanden, publiek werden, werd de ernst duidelijk. Het beveiligingsbedrijf Crowdstrike deed daarna onderzoek naar de infiltratie en kon vrij nauwkeurig reconstrueren hoe twee Russische groepen, Cozy Bear en Fancy Bear, de Democratische Partij hadden aangevallen. Dit onderzoek is veel aangehaald en wordt gezien als belangrijk bewijs voor de Russische betrokkenheid.  De Britse geheime diensten, zo vertellen Amerikaanse bronnen, hadden redelijk goed zicht op Fancy Bear, de Russische groep die gelieerd is aan de Russische militaire veiligheidsdienst GROe. Die brachten een groot deel van de e-mails via WikiLeaks naar buiten. Het waren dus niet alleen de Nederlanders die waarschuwden en zicht hadden op de Russische hackers. Ze waren wel de eerste en de enige met toegang tot het interne computersysteem van Cozy Bear, gelieerd aan de Russische SVR - de belangrijkste buitenlandse veiligheidsdienst van Rusland. In taakopvatting vergelijkbaar met de CIA.  Het leidt geen twijfel, zeggen Nederlandse en Amerikaanse bronnen, dat het Nederlandse zicht op Cozy Bear een cruciaal bewijs vormt voor de Russische inmenging in de Amerikaanse presidentsverkiezingen. En dat het daarom ook, hoewel niet toegeschreven aan de AIVD en MIVD, in het eindrapport van speciaal aanklager Robert Mueller zal staan.  Attributie is verschrikkelijk lastig als het gaat om digitale aanvallen. Aanvallers laten geen handtekening achter. Alleen de gekozen route, het tijdstip van de hack en de gebruikte malware kunnen iets verraden over waar het vandaan komt. Als is dat ook te manipuleren. De CIA gebruikt bijvoorbeeld software om bij aanvallen de afkomst te maskeren door net te doen alsof de code bijvoorbeeld in een cyrillisch schrift of tijdens Russische werktijden is geschreven.  Daarom is de Nederlandse toegang zo bijzonder: meekijken vanaf de bron is uniek en levert onomstotelijk technisch bewijs over de Russische betrokkenheid.  Bij alle betrokkene inlichtingendiensten bestaat daarover geen twijfel. De CIA, FBI en NSA zeggen dat ze er 'groot vertrouwen' in hebben dat de Russische overheid achter de hacks op de DNC zaten. Die zekerheid ontlenen ze onder andere aan de Nederlandse toegang tot Cozy Bear. Dat het de hackers van de AIVD tevens lukte om een beveiligingscamera te hacken waardoor van elke bezoeker een foto bestaat, heeft de zekerheid over de bemoeienis door het Kremlin verder vergroot.  Nee. Rusland en het onderkennen van Russische spionage is sowieso topprioriteit voor de Nederlandse geheime diensten. Waar tijdens de Koude Oorlog inlichtingen werden geworven door informanten, gebeurt dat nu veel meer digitaal. De techniek maakt het mogelijk om vanuit Zoetermeer vijandelijke computernetwerken binnen te dringen. De AIVD richt zich daarbij vooral op activiteiten van de binnenlandse veiligheidsdienst FSB en de buitenlandse SVR, de MIVD meer op de militaire GROe. De hackers van de AIVD waren al vóór het neerhalen van MH17 bezig om toegang tot het computernetwerk van Cozy Bear te krijgen. Zo'n mogelijkheid kan de dienst niet onbenut laten. Inlichtingen verzamelen vanaf de bron is een ongekende luxe, zeker waar het Rusland betreft.  Het is wél mogelijk dat de toegang tot Cozy Bear inlichtingen opleverden over Russische pogingen om alternatieve theorieën over MH17 de wereld in te helpen. Het zou ook kunnen dat de AIVD en MIVD in ruil voor inlichtingen over Cozy Bear informatie over MH17 van de Amerikanen kregen.  Hackers AIVD leverden cruciaal bewijs over Russische inmenging in Amerikaanse verkiezingenDigitale agenten van de AIVD infiltreren in de zomer van 2014 in de beruchte Russische hackgroep Cozy Bear. Ze zien zo als eersten hoe de Russische hackers in verkiezingstijd doelen in de VS bestoken: de Democratische Partij, het ministerie van Buitenlandse Zaken en zelfs het Witte Huis. Het is cruciaal bewijs en aanleiding voor de FBI om een onderzoek te beginnen.  Zo kwam het verhaal over het cruciale werk van de AIVD in het onderzoek naar Russische beïnvloeding van de Amerikaanse verkiezingen tot standDe directe aanleiding voor het onderzoek naar de jarenlange Nederlandse toegang tot de bekende Russische hackgroep Cozy Bear was een tip in de zomer van 2017. Tijdens een zeven maanden durend onderzoek lukte het Volkskrantjournalist Huib Modderkolk en Nieuwsuurjournalist Eelco Bosch van Rosenthal om in totaal vijftien personen - in Nederland en daarbuiten - te spreken. Soms door bij mensen aan te bellen, soms door via-via een gesprek op te zetten, soms met hulp van versleutelde communicatie. Lees hier hoe het hele onderzoek in zijn werk ging.  Hoe de Democraten en de FBI blunderden, en Russische hackers profiteerdenDankzij de hack bij de Democraten vorig jaar kwamen via Wikileaks tienduizenden e-mails op straat te liggen. Enorme onthullingen stonden daar niet eens in, maar de onrust, de onzekerheid en het rumoer hebben de (al zwakke) kandidatuur van Hillary Clinton zeker verzwakt. En Rusland kreeg vervolgens de Amerikaanse president die het wilde. Lees hier hoe de Democratische partij, de FBI en president Obama alle drie steken lieten vallen toen Russische hackers zich met de Amerikaanse verkiezingen gingen bemoeien.  Russen faalden bij hackpogingen ambtenaren op Nederlandse ministeriesDe twee Russische groepen die achter de hack bij de Democratische Partij in de Verenigde Staten zaten, hebben ook geprobeerd bij Nederlandse ministeries binnen te dringen. Een daarvan was Algemene Zaken. Voor zover bekend is het ze daarbij niet gelukt om gevoelige informatie te bemachtigen, bleek uit onderzoek van Volkskrantjournalist Huib Modderkolk.",politics
"Nederland is op weg om het eerste land ter wereld te worden waar de politie landelijk inbraak en roof voorspelt met big data.  Liza van Lonkhuyzen  16 mei 2017  Marten van Dijl / ANP  De werking van CAS is niet wetenschappelijk bewezen en lastig te meten, geeft René Melchers, landelijk projectleider predictive policing toe. In de vier pilotsteden daalde de criminaliteit wel, van gemiddeld 8,8 procent in Hoorn tot 20,9 procent in Enschede.  Bij een test in Amsterdam bleek 20 procent van de woninginbraken binnen de voorspelde gebieden plaats te vinden. Nog eens 20 procent van de inbraken deed zich voor in de buurt van zo’n voorspeld gebied. Bij straatroven was dat aantal hoger: 60 procent was (bijna) correct voorspeld.  Het is géén „glazen bol”, volgens de Nationale Politie. Toch probeert een nieuw computersysteem de plaats en het tijdstip van zakkenrollerij, straatroof, geweld, diefstal en bedrijfsinbraken vooraf te voorspellen. Maandag presenteerde de politie resultaten van pilots in onder meer Hoorn, Enschede, Groningen en Den Haag.  De politie wil het Criminaliteits Anticipatie Systeem (CAS) waarmee criminaliteit wordt voorspeld nog dit jaar in te voeren in heel Nederland. Lukt dat, dan is Nederland het eerste land wereldwijd waar predictive policing in alle regio’s wordt toegepast. In andere landen zoals het Verenigd Koninkrijk of de Verenigde Staten gebeurt het alleen lokaal.  Het systeem CAS gebruikt data, héél veel data, om daarmee bijvoorbeeld woninginbraken te voorspellen. CAS wordt ‘gevoerd’ met informatie uit aangiftes, criminaliteitscijfers en gegevens van het Centraal Bureau voor de Statistiek (CBS). Daarbij gaat het bijvoorbeeld informatie over het aantal uitkeringen per wijk, leeftijden, geslacht en de gezinssamenstellingen. Algoritmen bepalen vervolgens waar en wanneer de politie een verhoogde kans op criminaliteit kan verwachten. De politie speelt daarop in door extra te surveilleren in die wijken, of bijvoorbeeld in overleg met woningcorporaties te zorgen voor betere sloten op de deuren.  Hoe meer gegevens het systeem heeft, hoe slimmer het voorspelt. Verkrachtingen en moord komen te weinig voor om er met big data goede voorspellingen over te doen.  Het systeem wordt nu officieel uitgerold naar alle 168 basisteams van de politie. Op dit moment krijgen tientallen politieteams al elk weekend een set kaarten met voorspellingen over de volgende week.  CAS legt daarin als het ware een raster over een wijk met ‘vakjes’ van 125 bij 125 meter. Als een vakje rood is, voorspelt CAS problemen zoals een straatroof. Het systeem doet voorspellingen binnen tijdslots van maximaal vier uur. De politie hoopt effectiever, dus goedkoper, te werken door op de juiste plek te surveilleren. Op basis van deze voorspellende kaarten worden roosters van sommige politieteams al opgesteld. Het algoritme vertelt niet waaróm een bepaald delict kan worden verwacht; het laat conclusies trekken over aan lokale agenten.  Erik van Gameren  René Melchers, landelijk projectleider predictive policing hoopt wel dat de kaarten helpen om onderliggende oorzaken voor criminaliteit bloot te leggen. „Als in de buurt van een plein veel woninginbraken en straatroven zijn, kan het bijvoorbeeld zijn dat op het plein gedeald wordt. Criminelen proberen dan mogelijk op die manier hun drugs te bekostigen.” Belangrijk is dat alle data kloppen. Melchers zegt dat CAS zo vaak mogelijk wordt geactualiseerd door bijvoorbeeld nieuwe onderzoeksresultaten op te vragen bij het CBS.  Predictive policing werd in 2008 voor het eerst toegepast door de politie van Los Angeles. Het roept sinds die tijd bij velen de vergelijking op met de Amerikaanse film Minority Report uit 2002, waarin een politie-eenheid met hulp van helderzienden toekomstige misdadigers arresteert.  Bits of Freedom, een organisatie die waakt over digitale burgerrechten, kende de politie in 2015 de Big Brother Award toe voor grootschalige scending van de privacy. De organisatie vreest dat door het monitoren van de samenleving afwijkend gedrag maatgevend wordt, in plaats van strafbaar gedrag.  CAS verschilt nog flink van het beeld uit Minority Report: het systeem wijst geen individuen aan omdat ze mogelijk een delict willen plegen, maar houdt het bij wijken waar het risico op criminaliteit hoger is. Ook worden geen gegevens over etniciteit met het systeem gedeeld. Toch is niet uit te sluiten, zegt Melchers, dat bijvoorbeeld wijkagenten met hun kennis op basis van de kaarten met voorspellingen conclusies trekken wie bepaald crimineel gedrag zou kunnen gaan vertonen.  CAS lijkt in de huidige vorm niet zo ingericht dat het allerlei privacyalarmbellen doet afgaan, zegt Nico van Eijk, hoogleraar informatierecht. „Over het algemeen is de norm: data-analyse tot op postcodeniveau is relatief acceptabel, maar analyseren op persoonlijk niveau is een ander verhaal.”  Toch wijst Van Eijk op het gevaar dat een systeem, wanneer het effectief blijkt, wordt uitgebouwd en geleidelijk morele grenzen overschrijdt. Wordt CAS bijvoorbeeld in de toekomst gekoppeld aan andere politiesystemen, zoals slimme camera’s waarmee verdacht gedrag wordt vastgesteld?  Inlichtingendiensten in Nederland hebben te maken met een toezichthouder, maar er is geen onafhankelijke partij die het gebruik van CAS controleert. „Dat zou wel slim zijn”, zegt hoogleraar Van Eijk. „Als je zo’n sterk instrument neerzet, moet je ook extra veiligheid inbouwen. Zo kan je niet alleen morele grenzen in de gaten houden, maar zorg je ook voor draagvlak voor zo’n computersysteem.”  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",other
"Het Plakkaat van Verlatinghe wordt zonder historische context door de Nederlanders toegeëigend, schrijft Marc Reynebeau. Het zegt meer over de nationale trots nu dan over toen.  Marc Reynebeau  31 januari 2018 om 14:29  ‘Anno 1581. De afzwering van Filips II’, ondertekening van het Plakkaat; schilderij van J.H. Egenberger uit 1837. Foto Wiki Commons  Marc Reynebeau is redacteur en columnist van De Standaard, waarin deze tekst eerder verscheen.  Het gaat ook ons Belgen aan, maar de Nederlanders hebben het nu voor zichzelf ingepikt: het Plakkaat van Verlatinghe. Vrijdag verkozen ze dat document uit 1581 in een tv-verkiezing tot ‘Pronkstuk van Nederland’. Het kan toch nog niet zo kwaad zijn gesteld met het Nederlandse geschiedenisonderwijs, als die tekst die status kan krijgen. Toch maakt de politiek zich daar zorgen over, vooral over het gebrek aan nationale trots op die geschiedenis – wat iets anders is. Maar ook daarmee zit het wel snor: de keuze voor het Plakkaat walmt van het nationalisme.  Het merkwaardige aan de keuze is dat het Plakkaat van Verlatinghe een tekst is die zonder inspanning vrijwel onleesbaar en amper te begrijpen is. Maar dat deed er niet toe in het tv-referendum. Alleen de toegeschreven symboolwaarde telt, en die is nationalistisch. Dat discours zit er al ongeveer sinds het jaar 2000 in Nederland diep in. De keuze voor het Plakkaat bevestigt dat Nederlanders het nationalisme almaar inniger omhelzen, al lijken ze zich daar maar zelden van bewust – zo alledaags en ‘banaal’ is het geworden.  Het conservatieve magazine Elsevierduidt de tekst als volgt: „Het was de eerste keer dat een volk openlijk en doordacht afstand nam van zijn vorst. Het Plakkaat wordt daarom ook wel de eerste onafhankelijkheidsverklaring ter wereld genoemd.” Veel ‘volk’ was daar nochtans niet bij, notabelen des te meer, maar het past wel in de nationalistische mystiek om het anders te presenteren. ‘Doordacht’ was het pas als een lang radicaliseringsproces buiten beschouwing blijft. ‘Afstand nemen’ is een te zuinige omschrijving, en ‘onafhankelijkheid’ kwam er ook pas later bij.  Met het Plakkaat van Verlatinghe zegden de Lage Landen (de Zeventien Provinciën) het vertrouwen op in hun Spaans-Habsburgse koning Filips II. Die beslissing steunde op de traditie van zogeheten keuren of charters, de zogeheten ‘oude constituties’, waarvan de Brabantse Blijde Intrede (1356) wellicht de bekendste is. Bij zijn aantreden maakte elke vorst met de lokale machten een afspraak: hij mocht belastingen heffen, in ruil daarvoor stond hij in voor de militaire veiligheid en moest hij de afgesproken lokale vrijheden of privileges respecteren. Een laat-middeleeuws Spaans charter vatte de voorwaardelijkheid van de trouw aan de vorst kordaat samen als: si no, no. Zo niet, dan niet: als de vorst zich niet aan de afspraken houdt, dan vervalt zijn erkenning als landsheer.  Hoewel er altijd wel conflicten waren, vooral over belastingen, was een ultieme sanctie als het Plakkaat van Verlatinghe zeer uitzonderlijk. In de Nederlanden – toen min of meer het huidige België plus Nederland, min Luik – was al enkele decennia een opstand aan de gang, over religie, maar ook uit verzet tegen het groeiende staatscentralisme van Madrid.  Dat Filips II de wacht kreeg aangezegd, was niet ‘doordacht’ of van tevoren gepland. Maar het kon niet anders meer, toen elk compromis onmogelijk bleek en de koning alleen nog met militaire repressie reageerde. Zijn wanbegrip leidde tot een radicalisering van de Nederlanden.  In ‘zijn’ Wilhelmus (een jaar of tien ouder dan het Plakkaat) wilde opstandelingenleider Willem van Oranje nog altijd geweten hebben: „den Koning van Hispanje heb ik altijd geëerd.” De radicalisering evolueerde van het Wilhelmus, via de Pacificatie van Gent (1576) en de Unie van Utrecht (1579), naar het Plakkaat van Verlatinghe, dat aan die intentie tot ‘eren’ een eind maakte. De auteurs ervan voelden zich ‘verlaten’ door de Spaanse koning en ‘verlieten’ daarom hem – si no, no.  In 1581 ging het niet zozeer om ‘afstand nemen’, laat staan om nationale soevereiniteit in de huidige betekenis, zoals de Nederlandse televoting veronderstelt. Want de Nederlanden gingen op zoek naar, dixit het Plakkaat, ‘een ander machtigh ende goedertieren Prince, om de voorsz. landen te helpen beschermen en voor te staen’. Maar in praktijk viel dat tegen. Het lukte niet om een opvolger voor Filips als landsheer te vinden. Ondertussen deelden de militaire feiten de Nederlanden op in twee helften, gescheiden door een bestandslijn, die vereeltte tot wat nu de Belgisch-Nederlandse grens is.  Een onafhankelijke republiek in het noorden was het laatste alternatief; niet omdat het zo was ‘doordacht’, maar omdat de dingen nu eenmaal zo waren gelopen. Bij zijn dood in 1979 was Louis Paul Boon daar, in zijn postume roman Het geuzenboek, nog altijd boos om: de elite, Willem van Oranje voorop, had eieren voor haar geld gekozen. Om haar koopmansrepubliek te redden, had ze het Zuiden overgeleverd aan de Spaans-katholieke dictatuur.  De Republiek der Zeven Verenigde Nederlanden en het Plakkaat dat er de juridische grondslag aan gaf, trokken internationaal veel aandacht en inspireerden de Amerikaanse en Franse Revolutie, en de opstand in de Zuidelijke Nederlanden van 1789. Een zo grote, zelfstandige republiek stichten was wel degelijk ongekend. En (Noord-) Nederland voelde zich gesterkt omdat het afgedwongen experiment ook aardig lukte. Die republiek kende een groot, mede door vluchtelingen uit het Zuiden opgebouwd economisch succes. Ze beleefde prompt haar Gouden Eeuw. Daar kiemde de idee van Nederland- gidsland, ja, zelfs ‘uitverkoren’ land.  Hoewel het Plakkaat van Verlatinghe ook uit naam van Brabant, Vlaanderen en Mechelen spreekt, eigent Nederland het zich nu per poll exclusief toe. Dat komt mede door een nationalistische wending in het Nederlandse historisch bewustzijn. Ze gaat ervan uit dat de nationale identiteit wortelt in een lange geschiedenis, maar ze construeert dat verleden vanuit een eigentijdse politieke motivatie – en daarin is België irrelevant. Al sinds de mislukte hereniging van 1815-1830 leeft in Nederland weinig nostalgie naar het ‘woelziek Belgenrot’ en het daarmee gedeelde verleden. Van een gezamenlijke geschiedenis van de Lage Landen, waarover E. H. Kossmann nog een lucide synthese (1976) schreef, is al lang geen sprake meer. In een boekenreeks over de Nederlandse geschiedenis zette A. Th. van Deursen de toon door zijn deel over de republiek en de Gouden Eeuw, De last van veel geluk (2004), een zeer klassieke vertelling, te starten met de mededeling dat het gaat over een tijd „die ons alle reden geeft om trots te zijn op ons verleden”.  Dat verklaart mede waarom het verleden in Nederland vandaag zoveel emoties oproept. De geschiedenis laat zich niet gewillig plooien naar de nationalistische mythe. Dat bewijzen de discussies over het slavernijverleden en Zwarte Piet, waarmee het allemaal begon. Kolonialisme en slavernij bouwden Nederlands welvaart mee op, maar ze zijn niet erg bevorderlijk om de nationalistische trots op dat verleden te voeden.  En België hoeft niet te vrezen dat het dit Plakkaat nu ‘kwijt’ zou zijn. Voor Nederland telt niet de historische betekenis van de tekst, alleen de symbolische bruikbaarheid ervan vandaag. Voor wat ironie bij een zo bestofte titel als ‘pronkstuk’ bestaat waarschijnlijk al evenmin veel tolerantie.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",other
"SpitsuurIngeborg Zwolsman (50) en Lourens Penning (55) kenden elkaar al, maar het werd pas wat nadat ze elkaar opnieuw tegenkwamen in Eindhoven. Ze werken vaak allebei thuis. „We zijn allebei getraind in het kantoorritme.”  3 november 2017 om 20:24  Foto David Galjaard  In Spitsuur vertellen stellen en singles hoe zij werk en privé combineren. Meedoen? Mail naar email_ebd4459f9ca018c970ae91499c63f13bbf5fc2078c157378239f25b625456ab48f99aa7b242250a8c7c84960e4a2ccc761d4957aa86b408b7d06ece8f3de9bbf  Lex:  Lourens: „Meestal zet ik ’s avonds de ontbijttafel klaar. Of jij.”  Ingeborg: „We zijn volledig inwisselbaar.”  Lourens: „Absoluut. We hebben niet echt een man- of vrouwverdeling. Je moet zorgen dat je je eigen leven stuurt. Niet door een ander je was laten doen of zorgen dat je altijd van een ander afhankelijk bent.”  Ingeborg: „’s Ochtends ontbijten we meestal wel samen, om half acht.”  Lourens: „Margje komt om acht uur de keuken in gerend. Twee slokken thee en dan is ze de deur uit.”  Ingeborg: „Steven slaapt steeds vaker bij vrienden in Breda. Hij studeert chemische technologie. Een enorme bèta, net als ik.”  Lourens: „Wij hadden thuis al vroeg een computer, rond 1980. Daar zaten spelletjes op. Die was ik toen al aan het modificeren.”  Ingeborg: „Maar dat waren hele simpele spelletjes. Pong!”  Lourens: „Eigenlijk ben ik meer een talen-man, maar ook dan kun je prima programmeren. Toen ik twintig was besloot ik Engels te gaan leren, maar ik dacht, ik moet niet naar een talencursus want daar komen alleen maar mensen die ook geen Engels spreken. Toen ben ik in Londen naar een school voor programmeurs gegaan. Ik kwam daar binnen in zo’n zaal met eenpersoonshokjes. Om half een ging de bel voor de lunch. In de kantine stonden ook eenpersoonstafels. Verschrikkelijk!”  Ingeborg Zwolsman (50) studeerde Facility Management en werkte jarenlang als projectleider bij Hago, een schoonmaakbedrijf. Nu werkt ze twee dagen per week voor de goededoelenstichting van Hago, de Vebego Foundation. Daarnaast adviseert ze onder de naam Dutch Fort over social entrepeneurship. Ze wonen in Eindhoven.  Lourens Penning (55) werkte als programmeur voor Philips en studeerde economie in Rotterdam. Hij werkte als marketeer en is nu in dienst bij Atos als detacheerder. Ze zijn ouders van Steven (18) en Margje (16). Samen verdienen ze drie keer modaal.  Lourens: „Ik ging in Eindhoven wonen toen ik bij Philips begon.”  Ingeborg: „Ik vond het echt een vreselijke stad, al kom ik uit Veldhoven, dat ligt ernaast. Ik was 21 toen ik klaar was met studeren. Toen heb ik een wereldreis gemaakt en een jaar in Australië gewerkt. Daarna moest ik een baan krijgen in Nederland, maar er was in die tijd enorm veel werkloosheid. Ik heb zelfs nog een tijd als taxichauffeur gewerkt.”  Lourens: „Ik had ook iets van 96 sollicitaties, herinner ik me nog.”  Ingeborg: „In Eindhoven kon ik een anti-kraakwoning krijgen en een baan.”  Lourens: „Ik kende haar al van vroeger, maar toen ze terugkwam van haar reis werd het wat.”  Ingeborg: „Toen was ik ineens interessant.”  Ingeborg: „Als we allebei thuis werken gaan we om kwart over acht keurig naar onze werkkamers. We zijn allebei getraind in het kantoorritme.”  Ingeborg: „Ik ben begonnen als projectleider bij Hago, een schoonmaakbedrijf. Maar schoonmaak is een behoorlijk harde business. Vanaf 2010 ben ik overgestapt naar de Vebego Foundation, onderdeel van dezelfde holding. Doel van deze stichting is het leven van mensen verbeteren, met hulp van eigen medewerkers. Zaterdag gaan we bijvoorbeeld naar Sri Lanka om een community home te bouwen voor vrouwen. We hebben een lokale aannemer gecontracteerd, maar er bouwen ook vijftien Vebego-collega’s mee. Ik organiseer zo’n project en selecteer de mensen. De andere twee dagen in de week werk ik voor andere opdrachtgevers. De eerste tien jaar van mijn loopbaan vond ik het heel interessant om werknemers zo efficiënt mogelijk te laten werken. Tegenwoordig ben ik meer van goed doen en kijken: wat levert dat je op.”  Lourens: „Ik bezoek twee tot drie dagen per week klanten, medewerkers of ben op het hoofdkantoor. De rest van de tijd zit ik lekker thuis te werken en te bellen via Skype.”  Ingeborg: „Ik ben zes keer per jaar een week weg. Als ik niet op reis ben of onderweg werk ik vanuit huis.”  07.00 uur  De wekker gaat, Lourens staat als eerste op.  08.00 uur  Margje komt binnenrennen en fietst naar school. Een kwartier later vertrekken ze naar hun werkkamer.  11.00 uur  Lourens roept Ingeborg voor koffie of andersom.  15.30 uur  Als de kinderen thuis komen drinken ze thee met baksels van Margje.  18.00 uur  Ze koken om beurten en doen dezelfde dag boodschappen.  19.30 uur  Na het eten: werk, hockey of de Dahlia-tuin.  22.00 uur  De televisie gaat pas aan bij Nieuwsuur.  23.00 uur  Lourens gaat naar bed, Ingeborg schuift er een uur later naast.  Ingeborg: „Rond een uur of drie hebben we een moment dat we alle vier thuis zijn. Het avondeten lukt vaak niet meer samen. Margje is veel aan het sporten en Steven heeft bijbaantjes en hockeytraining.”  Lourens: „We zitten dan altijd even met elkaar, gewoon gezellig. Soms fietsen er mensen langs en die maken dan altijd opmerkingen over het feit dat wij om half vier met zijn allen aan de keukentafel zitten.”  Ingeborg: „Dan lijkt het dus alsof je niks doet. Maar daar moet je je niets van aantrekken.”  Ingeborg: „Boodschappen doen we hier om de hoek. We proberen op zaterdag in te kopen tot en met dinsdag en daarna laten we het los. Op woensdag komt mijn broer hier eten. Hij werkt ’s nachts en dan moet het eten ook echt om zes uur klaar zijn.”  Lourens: „Verder eten we meestal om half zeven. Dan tafelen we nog even na met koffie. We maken nog even werk af, gaan naar de hockey of Ingeborg loopt naar de Dahlia-tuin. Donderdag heb ik nog een kookcursus. Tot tien uur ben ik zeker bezig.  Ingeborg: „Ik lees graag en probeer om twaalf uur naar bed te gaan.”  Lourens: „Dat vind ik echt te laat.”  Ingeborg: „Ik kijk altijd nog even naar Pauw en Jinek.”  Lourens: „En de herhaling van DWDD die je hebt gemist om zeven uur.”  Ingeborg: „Die probeer ik niet te doen, maar dat overkomt me dan weer wel.”  Lourens: „Hoe laat was het gisteren?”  Ingeborg: „Een uur. Maar je hoeft niet alles te melden.”  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",entertainment
"Ging Beatrix Ruf terecht weg bij het Stedelijk? Kenners zijn het niet eens. Maar over haar erfenis is meer eensgezindheid: ze bracht de nieuwste stromingen en spannende jonge kunstenaars. 'Ze sprong overal snel op in.'  Door:Edo Dijksterhuis en Kees Keijer21 oktober 2017, 08:15  'Het is een verlies voor iedereen: het mu­seum, de stad, het land. De enige die met het terugtreden van Beatrix Ruf iets wint, is de journalist die een zogenaamde onthulling doet. De bericht­geving was speculatief. Als zo'n bericht momentum krijgt in de media, is er onvoldoende tijd om adequaat te reageren en worden er onherroepelijk ook politieke afwegingen gemaakt.""  Paul Geertman, directeur van Aedes Real Estate en sponsor van het Stedelijk Museum, vertegenwoordigt het ene kamp in het koningsdrama rond Beatrix Ruf. Die groep, die zich ook stevig roert op sociale media, ziet een hetze.  Het andere kamp huldigt het standpunt 'don't shoot the messenger'. ""Het is de taak van de journalistiek om feiten boven tafel te halen,"" vindt Xander Karskens, directeur van het Cobra Museum in Amstelveen. ""En Rufs positie was onhoudbaar geworden.""  Minder dan drie jaar geleden werd Beatrix Ruf binnengehaald als opvolger van de moeizaam communicerende Ann Goldstein. De voormalige directeur van Kunsthalle Zürich maakte een prima start. Ze fietste door Amsterdam, sprak al snel Nederlands en bleek goed benaderbaar.  Binnen het museum boterde het echter niet tussen haar en zakelijk directeur Karin van Gilst, die drie weken geleden opstapte. Dat was de opmaat voor een reeks artikelen in NRC Handelsblad, waarin Ruf werd beschuldigd van belangenverstrengeling en gebrek aan transparantie.  Durft een buitenlands zwaargewicht dit museum nog te leiden?  Een schenking van de Duitser Thomas Borgmann bleek gekoppeld aan een aankoop van 1,5 miljoen euro. Bovendien bleek Ruf een kunstadviesbedrijf te hebben dat in 2015 een winst maakte van ruim vier ton. Dinsdag maakte Ruf bekend haar functie neer te leggen.  Slimme tentoonstellingOver Rufs erfenis bestaat weinig verschil van mening. Haar internationale oriëntatie en inhoudelijke kennis worden geroemd. Een enkeling is niet te spreken over haar programma, zoals verzamelaar Bert Kreuk. ""Saaie shit,"" is zijn oordeel.  ""Ze was doorgeslagen in de richting van sociaal-activistische kunst, die momenteel erg in is. Het grote publiek vindt het echter niks en dat zag je terug in de dalende bezoekcijfers.""  Karskens roemt Ruf juist om haar engagement. ""Ze had niet alleen oog voor de politiek-maatschappelijke actualiteit, maar wist ook heel snel op dingen in te springen en ze uit te werken. Dat is geen opportunisme. Bovendien toonde ze een hele reeks jonge kunstenaars, van Ed Atkins tot Jordan Wolfson en Seth Price, die de nieuwste stromingen vertegenwoordigen.""  Kunstenaar Gabriel Lester vindt het jammer dat het weer 'een rommeltje' is in het Stedelijk. ""Het grootste probleem is dat jong talent nauwelijks meer een podium heeft. Het is als in een echtscheiding. Papa en mama maken er een rommeltje van en twintig jaar later zeggen ze: we waren zo met onszelf bezig dat we de kinderen een beetje vergaten.""  Bovendien vreest Lester dat dit voor sommige politici aanleiding is om 'de poten onder het instituut weg te zagen', door te korten op subsidies.  Volgens Benno Tempel, directeur van het Gemeentemuseum Den Haag, was de tentoonstelling van Isa Genzken in 2015/2016 het hoogtepunt van Rufs directeurschap. ""Dat was de enige tentoonstelling die erin slaagde om de oudbouw en nieuwbouw met elkaar te verbinden. Die tentoonstelling zat heel slim in elkaar.""  Het grootste probleem is dat jong talent nauwelijks meer een podium heeft. Het is als in een echtscheiding  Gabriel Lester  Ruf werd vaak verweten dat ze haar lievelingskunstenaars uit Zürich opnieuw in Amsterdam toonde, maar dat vinden veel betrokkenen logisch. Een tentoonstellingsmaker bouwt immers een netwerk om zich heen en begint bij een nieuwe baan niet bij nul.  Tempel: ""Ze had een helder beleid met internationale hedendaagse kunstenaars. Dat waren deels herhalingen van wat ze al in Zürich had gedaan, maar het naar Nederland halen van die namen is ook goed. Binnen het Nederlandse spectrum kiest het Stedelijk voor een internationale aanpak, met veel buitenlandse bezoekers.""  Verlekkerd kijkenMartijn Sanders, voormalig directeur van het Concertgebouw en voorzitter van het Stedelijk Museum Fonds: ""Ze trok zich niet veel aan van de bestaande canon, maar wilde er juist aan bijdragen. Onder haar bewind was het museum meer avant-gardistisch dan in de voorgaande periode.""  ""Haar stijl sloot aan bij die van grote directeuren uit het verleden, Willem Sandberg en Edy de Wilde. Dat ze de collectiepresentatie helemaal vernieuwde, hoort daarbij.""  ""Ruf was in staat om kunstenaars van internationaal statuur te trekken,"" constateert Bart Rutten, die als hoofd collecties onder en met haar werkte totdat hij dit voorjaar artistiek directeur werd van het Centraal Museum in Utrecht.  Dat Rufs internationale netwerk wel degelijk het verschil maakte, illustreert Rutten aan de hand van de collectie-Borgmann, die het Stedelijk ontving in 2016. ""Het was niet vanzelfsprekend dat die zeshonderd werken bij het Stedelijk terecht zouden komen. Grote, internationale musea zaten er verlekkerd naar te kijken. Maar het werd Ruf gegund.""  Het Stedelijk van Sandberg is nooit zo bijzonder geweest  Martijn Sanders  Lees ook deze lezersbrieven over het opstappen van Ruf: 'Stedelijk is speeltje geworden van de rich and famous' (klik)  ""Dat de 1,5 miljoen euro, die daarnaast is betaald voor een immense installatie van Matt Mullican en zes belangrijke schilderijen van Michael Krebber, niet in de boekhouding zijn gekomen, is heel erg slordig. Maar gezien de kwaliteit van deze omvangrijke collectie heeft het Stedelijk haar kunnen verwerven voor een fractie van wat ze op de internationale markt waard is.""  Ook galeriehouder Jorg Grimm vindt de Borgmanndeal heel aantrekkelijk. ""Het Stedelijk heeft dit een beetje onhandig aangepakt. Als ze hadden gezegd: we kopen een aantal werken voor 1,5 miljoen, maar krijgen daar honderden werken voor een veelvoud van dat bedrag gratis bij, dan heb je een heel ander verhaal.""  Complexe geschiedenisRuf richtte zich op de internationale kunst­wereld maar bewoog zich, anders dan haar voorganger Ann Goldstein, ook regelmatig in het Amsterdamse galeriecircuit. ""Haar internationale netwerk was ook een aanwinst voor kunstenaars hier,"" stelt grafisch ontwerper Irma Boom, bekend van talloze boeken met internationale kunstenaars.  ""Ze sprak ook mij aan met de vraag waarom mijn werk wel in de collectie van het MoMA zat maar niet in die van het Stedelijk. Daar heeft ze toen iets aan gedaan.""  Of het Stedelijk na het vervroegde vertrek van twee buitenlandse directeuren weer in staat zal zijn een internationaal zwaargewicht aan zich te binden, wordt alom betwijfeld.  ""Ik denk dat het nu lastiger is geworden om een geschikte directeur te vinden,"" zegt Els van Odijk, directeur van de Rijksakademie. ""Een kandidaat stapt in de sporen van een complexe geschiedenis, waardoor hij of zij toch twee keer zal na­denken.""  Sommigen pleiten voor een Nederlander. ""Sjarel Ex van Boijmans in Rotterdam of Benno Tempel van het Haagse Gemeentemuseum,"" stelt Bert Kreuk voor. ""Die kennen de cultuur en zijn van onbesproken gedrag."" Anderen willen vooral rust in de tent. Karskens: ""Een volgende directeur moet stabiliteit brengen en lang zitten.""  Het Stedelijk kreeg een gewilde, kostbare collectie van de Duitse verzamelaar Thomas Borgmann, maar verzuimde te melden voor enkele werken 1,5 miljoen euro te hebben betaald.  Tempel laat desgevraagd weten geen belangstelling te hebben, maar ook dat er genoeg geschikte kandidaten zijn. ""Kijk naar directeuren en collectiehoofden van grote en middelgrote musea in Europa. Daar zitten veel geschikte kandidaten bij.""  Geloven in mythesRon Soonieus, partner van adviesbureau Camunico en bestuurslid van diverse culturele organisaties, kan nog wel iets positiefs zien in de huidige situatie. ""Het ontbreekt het museum al heel lang aan een duidelijke identiteit en strategie. Ook Ruf lukte het niet om die neer te zetten. Nu is er de ruimte om wel scherp te definiëren wat het museum wil en kan zijn.""  ""Daarvoor is rust en tijd nodig en een directeur die deze ambities als uitgangspunt neemt, niet die van zichzelf. De kans dat zo iemand ook in de Power 100 van ArtReview staat, acht ik zeer gering.""  Ook Tempel vindt dat de raad van toezicht de identiteit van het museum nu scherper moet definiëren. ""Ze zijn de core van hun identiteit kwijt en geloven in hun eigen mythes. Vooral de mythe van Sandberg is heel hardnekkig en werpt een reuzengrote schaduw over het museum.""  ""Het Stedelijk van Sandberg is nooit zo bijzonder geweest. Wat hij deed paste in een internationale context. In het Moderna Museet in Stockholm gebeurden bijvoorbeeld vergelijkbare dingen. Bovendien heeft Edy de Wilde veel beter verzameld.""  En juist die verzameling twintigste-eeuwse kunst, daar zou het museum volgens Tempel veel meer van moeten profiteren. ""Dan zou het Stedelijk een internationaal belangrijke speler kunnen worden.""  Dirk Snauwaert (1963)Artistiek directeur bij Wiels, centrum voor hedendaagse kunst in Brussel, sinds 2004. Ervaring in Duitsland en Frankrijk. Heeft een internationaal netwerk en een scherpe blik op ontwikkelingen in de mondiale kunst. Werd ook in 2014 genoemd als mogelijke kandidaat.  Hans-Ulrich Obrist (1968)'Starcurator' met bijna legendarische status. Maakte zijn eerste tentoonstelling als 23-jarige in zijn keuken. Vaste waarde in de Art Review Power 100. Momenteel artistiek ­directeur van Serpentine ­Gallery in Londen.  Ann Demeester (1975)Van oorsprong Vlaamse letterkundige, bouwde in twintig jaar ijzersterk cv. Begonnen als assistent van kunstpaus Jan Hoet werkte ze in het Belgische SMAK en het Duitse Marta. In Amsterdam gaf ze leiding aan W139 (2003-2006) en De Appel (2006-2014). Nu directeur van het Frans Hals ­Museum in Haarlem.  Rein Wolfs (1960)Nederlandse veteraan die het goed doet in het buitenland. Naast zes jaar als hoofd presentaties bij Boijmans Van Beuningen gaf hij leiding aan grote instellingen in het Zwitserse Schaffhausen en Zürich, en Kassel en Bonn in Duitsland.  Okwui Enwezor (1963)Van oorsprong Nigeriaanse dichter en kunsthistoricus, baarde opzien als directeur van Documenta 11 (2002). Grossiert in biënnales en andere internationale megatentoonstellingen. Sinds 2011 directeur van Haus der Kunst in München. Kent het Stedelijk van de tentoonstelling Snap Judgments, die hij er in 2008 maakte.  Dit is een artikel van Parool Plus.Parool Plus artikelen zijn exclusief voor abonnees.",entertainment
"Ellen  pagina 2 - 3  Laatst gaf ik op een geweldige middelbare school poëzie en kletste na afloop met een clubje leerlingen. Op een zeker moment ging het over hun toekomstplannen. „Ik wil plastisch chirurg worden”, zei een jongen. „Dat verdient goed.”  „En ik wil iets met bedrijfskunde, misschien wel met Shell”, zei een meisje. Mijn oren klapperden even. Een derde zei dat ze overwoog om de advocatuur in te gaan. Rijke criminelen vrijpleiten voor een uurloon met minstens drie nullen enzo. Ik had er buikpijn van: het klonk zo opportunistisch. Waar waren de idealen?  ’s Avonds at ik met mijn zus. Ik vertelde over de school en dat jongeren tegenwoordig voor het grote geld lijken te willen gaan, zonder stil te staan bij de ethische aspecten van hun beroepskeuze. Mijn zus knikte.  „Tja, het is toch een verschil met onze generatie. Deze kinderen zijn na 9/11 geboren, hebben de recessie meegekregen, terreur. Ik zie dat bij mijn jongens: die zijn veel angstiger dan wij vroeger. Bang dat de euro instort, het klimaat ontploft. In de jaren negentig piekerde je op zijn hoogst een beetje over de ozonlaag.”  „Ja”, zei ik, „we dachten dat er voor iedereen werk zou zijn, wat voor branche je ook koos. En dus koos je voor iets waarmee je de wereld kon helpen: het onderwijs in en zo.”  Mijn zus was even stil en zei toen: „De wereld redden hoeft niet meer voor hen. De wereld kan er immers elk moment aan gaan.”  Vandaar dat al die jonge vloggers het ene na het andere lucratieve sponsorcontract afsluiten, zonder te kijken of het merk bij hen past. Je wordt zelfzuchtig als je onder tijdsdruk staat.  Toen ik jong was, dachten we dat we eeuwig zouden leven. Er waren al geruchten dat de eerste onsterfelijke mens onder ons zou zijn. We zouden minstens 130 worden. Misschien is zo’n hoge levensverwachting (of er in ieder geval van uitgaan dat je erg oud zult worden) ook bepalend voor hoe je je leven inricht: je zult hier nog een flinke tijd rondlopen, dus beter houd je de boel een beetje netjes aan kant. Een deel van de huidige generatie tieners lijkt het te hebben opgegeven en kiest eieren voor haar geld, want het kan elk moment over zijn.  Dus eigenlijk, dacht ik, wordt je toekomst bepaald door wat voor sterfelijkheidsbesef je hebt. En is het superverdrietig dat er nu een generatie opgroeit die uit angst al helemaal niet meer bezig is met later, omdat het sterk de vraag is in hoeverre zij ‘later’ nog mee zullen maken.  Ellen Deckwitz schrijft op deze plek een wisselcolumn met Marcel van Roosmalen.",entertainment
"Beste bezoeker,  Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  NASA heeft beelden vrijgegeven van orkaan Irma gezien vanuit ruimtestation ISS. De zware orkaan Irma komt naar verwachting woensdag rond het middaguur (Nederlandse tijd) aan land bij de eilanden Sint Maarten, Sint Eustatius en Saba, onderdelen van het Nederlandse Koninkrijk.",entertainment
"Carmen wil weten wie de ontvoerders waren en gaat samenwerken met xtc-dealer Marcus en zijn zoon Davy, maar is dat een deal met de duivel?Meer Carmen wil weten wie de ontvoerders waren en gaat samenwerken met xtc-handelaar Marcus en zijn zoon Davy. Na de ontvoering begint Storm het werk dat hij voor Carmen doet in een ander licht te zien.Minder  Carmen wil weten wie de ontvoerders waren en gaat samenwerken met xtc-dealer Marcus en zijn zoon Davy, maar is dat een deal met de duivel?Meer Carmen wil weten wie de ontvoerders waren en gaat samenwerken met xtc-handelaar Marcus en zijn zoon Davy. Na de ontvoering begint Storm het werk dat hij voor Carmen doet in een ander licht te zien.Minder",entertainment
"In de Botlek bij Rotterdam heb je de grootste kans om in aanraking te komen met gevaarlijke stoffen. Dat blijkt uit gegevens die BNR heeft geanalyseerd. Binnen de Randstad is het gebied rond Stolwijk, in het Groene Hart, het veiligst.  Het Rotterdamse Botlekgebied. Foto ANP  Gegevens van risicokaart.nl, een website die mensen kunnen raadplegen om risico's te bekijken in hun buurt, tonen de dichtheid van bedrijven die werken met gevaarlijke stoffen. Op basis van informatie over onder meer tankstations, chemische bedrijven en kernenergie is de Botlek aan te merken als het gevaarlijkste stukje Nederland. Er zitten in de Botlek veel chemische bedrijven, zoals kunststofproducent Lucite of gasproducent Air Liquide.  Daarmee vergeleken is de gemeente Stolwijk juist een oase van veiligheid. 'Zo'n gifwolk komt maar vijftien kilometer ver of zo', zegt Ira Helsloot, hoogleraar Besturen van Veiligheid aan de Radboud Universiteit Nijmegen. 'Dan is die zo verdund dat die niet meer gevaarlijk is.'  Helsloot: 'Als jij woont in de Botlek en denkt: ik ga maar eens fijn verhuizen naar Stolwijk want daar is het veiliger, dan reken je jezelf lelijk mis. Dat betekent namelijk dat je 15 of 20 kilometer per dag moet forensen. Het risico daarvan, het verkeersrisico, is zomaar honderd tot duizend keer groter dan het risico dat je ging ontvluchten.' Hij concludeert: 'Het zijn risico's, goed dat we het zichtbaar maken want we moeten met elkaar beseffen dat het een keer mis kan gaan, maar het zijn wel heel kleine risico's.  BNR in kaart Botlek Veiligheid  Doe mee aan de discussie op onze Facebookpagina of via Twitter (#bnr).",business
"Dinsdag, 18 juli 2017 om 17:48  SC Heerenveen neemt ‘gepaste maatregelen’ tegen Sam Larsson. De aanvaller weigerde maandag om op de teamfoto te gaan, tot onvrede van technisch manager Gerry Hamstra. Hij kondigt aan de 24-jarige Larsson te zullen bestraffen.  “Ik heb over Sam veel dingen gelezen die niet kloppen. Hij is gewoon ziek geweest en mocht vanwege interlandverplichtingen later aansluiten. Hij heeft vandaag ook gewoon weer getraind. Maar hoe hij dit met die foto gedaan heeft kan niet. Daar heeft hij uiteindelijk vooral zichzelf mee. Vanwege die actie treffen wij gepaste maatregelen tegen Sam”, aldus Hamstra.  Larsson, drievoudig international van Zweden, kreeg al geen rugnummer toegewezen van Heerenveen en alles lijkt er dan ook op te wijzen dat hij gaat vertrekken. Onder meer Celta de Vigo, Fiorentina, Atalanta en Feyenoord zouden belangstelling hebben om het tot medio 2018 doorlopende contract af te kopen.  “De afgelopen twee transferperiodes hebben we Sam niet laten gaan, maar bij een goed bod zullen we nu wel meewerken aan zijn vertrek. Dat is voor de club en Sam het beste”, zei Hamstra onlangs al tegen Voetbal International. Heerenveen zou overigens al een miljoenenbod van Celta hebben afgewezen.  Het zal inderdaad het beste zijn voor iedereen als hij vertrekt. Kan persoonlijk als fan zijn vedette gedrag niet waarderen. Hij had prima door de voordeur weg kunnen gaan, maar blijkbaar vindt hij dat zelf niet nodig  Deze kerel zijn een jaar geleden al een keer op een open dag dat als hij ergens anders meer kon verdienen hij Heerenveen meteen zou verlaten. Opzicht een zeer eerlijk antwoord maar toch een beetje naar ten opzichte van de Heerenveen supporters.  Je moet inloggen om te reageren. Heb je nog geen account? Dan kun je je gratis registreren.Inloggen  SC Heerenveen neemt ‘gepaste maatregelen’ tegen Sam Larsson. De aanvaller weigerde maandag om op de teamfoto te gaan, tot onvrede van technisch manager Gerry Hamstra. Hij kondigt aan de 24-jarige Larsson...Lees verder",entertainment
"Dit is het laatste Premium artikel dat u gratis kunt lezen. Tijd voor een abonnement!  premium  Kathy Griffin  Foto: Hollandse Hoogte  Vandaag, 07:19  Kathy Griffin heeft bij nader inzien geen spijt van de foto waarop ze een bloedige replica van het hoofd van president Donald Trump omhoog houdt. Tijdens een gesprek op de Australische tv zei de comédienne haar excuses in te trekken.  „Het spijt me niet langer. De reactie op de foto was bullshit en de hele kwestie werd overdreven”, zegt Griffin in het programma Sunrise. De actie van de 56-jarige Griffin bleef niet zonder consequenties; de comédienne werd ontslagen bij CNN en moest vanwege bedreigingen haar geplande comedytour afzeggen.  Ook verloor ze naar eigen zeggen vrienden door de actie. „Ik ben iedereen verloren. ChelseaClinton twitterde kritisch tegen me. Vrienden, zoals DebraMessing van Will&Grace, nam afstand van me op Twitter”, aldus Griffin die eraan toevoegt dat ze doodsbedreigingen ontving van aanhangers van Trump.  Griffin bood daags na de ophef over de foto haar excuses aan en zei „dat ze een grens had overschreden.” Ze beklemtoonde dat het een reactie was op het getreiter van Trump in haar richting.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",entertainment
"President Jimmy Morales, in opspraak wegens corruptie, vecht voor zijn politieke leven nu hij op ramkoers ligt met een VN-commissie.  Door onze redacteur Merijn de Waal | pagina 14 - 15  Amsterdam.  De voormalige tv-komiek Jimmy Morales werd eind 2015 gekozen met de belofte een eind te maken aan de endemische corruptie in Guatemala. Met zijn campagneslogan ‘Noch corrupt, noch een dief’ omarmden kiezers hem massaal als de anti-establishmentkandidaat die wel even schoon schip zou maken.  Nog geen twee jaar later is Morales zelf onderwerp van onderzoek. De Internationale Commissie tegen Straffeloosheid in Guatemala (CICIG) heeft samen met de openbaar aanklager een vooronderzoek geopend naar Morales. Ze verdenken hem ervan 6,6 miljoen quetzales (ruim 752.000 euro) aan campagnegelden niet te hebben opgegeven bij de kiesraad. Eerder dit jaar werden de broer en een zoon van Morales al gearresteerd op verdenking van corruptie.  Vrijdag reisde de president nog naar New York om VN-baas António Guterres te vragen CICIG „strenger aan haar mandaat” te houden. Dat had geen effect: diezelfde dag vroeg de commissie aan het grondwettelijk hof Morales’ immuniteit op te heffen. Hierop verklaarde Morales zondag CICIG-commissaris Iván Velásquez tot persona non grata. Maar het constitutionele hof blokkeerde later die dag het uitzettingsbevel tegen hem.  Na dit juridisch getouwtrek leek Morales maandagavond in te binden. In een cryptische tekst op Facebook stelde hij „de besluiten van de juridische organen te blijven respecteren”.  Het toont hoe de commissie sinds haar oprichting in 2006 Guatemala’s wankele rechtsstaat weet te schragen. Na de burgeroorlog (1960-96, zeker 200.000 doden) behielden (para)militairen en georganiseerde misdaad veel macht. De eigen justitie lukt het amper deze ‘parallelle structuren’ bloot te leggen. Met steun van de internationale gemeenschap boekte CICIG de afgelopen jaren wel succes. Klapstuk was de vervolging van Morales’ directe voorganger, de beruchte generaal b.d. Otto Pérez Molina. Hij moest aftreden omdat hij miljoenen wegsluisde bij de douane.  De volkswoede over die affaire leidde Morales’ verkiezing in. De ironie wil dat dezelfde onderzoekers die zo de weg voor Morales plaveiden, hem nu ook op de korrel nemen. De cirkel is helemaal rond, nu in dit onderzoek ook Otto Pérez Molina opduikt: Morales zou op campagne gratis een helikopter hebben mogen lenen van een van Molina’s ministers, nu een voortvluchtige. Een van de weinigen buiten Morales’ eigen partij die het nog opnemen voor de geplaagde president is dan ook Otto Pérez Molina.",politics
"Door Rick van der Ploeg en Willem Vermeend  Gisteren, 09:04 in FINANCIEEL  Willem Vermeend en Rick van der Ploeg.  Ⓒ DE TELEGRAAF  Deze week presenteerde de Europese Commissie de economische vooruitzichten van de EU voor 2018 en 2019. Dit jaar wordt de gemiddelde groei in de EU-landen geraamd op 2,3% en voor 2019 wordt uitgegaan van 2%. De beste prestaties in de afgelopen tien jaar. Dit staat in schril contrast met voorspellingen van economen en ander deskundigen die een aantal jaren terug nog de ondergang van de EU hebben aangekondigd.  Willem Vermeend en Rick van der Ploeg.  Ⓒ DE TELEGRAAF  Uit de groeicijfers blijkt dat Nederland het dit jaar met 2,9% veel beter doet dan het Europese gemiddelde en in de eurozone tot de groeikoplopers behoort. Groot-Brittannië is met de laagste groei, rond de 1%, hekkensluiter van de EU en dat heeft veel te maken met het Brexit-besluit.  Opvallend zijn ook de prestaties van Spanje en Griekenland (rond de 2%) die tot voor kort ook door veel experts werden afgeschreven. Voor de toekomst waarschuwt de Europese Commissie voor de effecten van mogelijke rentestijgingen en dus lagere beurskoersen en voor Brexit die de EU-groei kunnen afremmen. Vooral dat laatste kan negatieve gevolgen hebben voor de Nederlandse economie.  In veel landen neemt de aandacht toe voor een evenwichtige verdeling van de vruchten van de economische groei. Voor deze verdeling wordt vaak het nationaal inkomen tot uitgangspunt genomen. Daarbij wordt bezien hoe dat verdeeld is over het bedrijfsleven, de overheid en de huishoudens en of deze aandelen in de tijd veranderen. Ook in ons land wordt deze methode van het kijken naar de functionele verdeling van het nationale inkomen toegepast.  Volgens verschillende onderzoeken, onder meer recent door Rabo Research, hebben in de afgelopen decennia in Nederland het bedrijfsleven en de overheid een steeds grotere aandeel gekregen ten koste van de huishoudens. Dit wordt zichtbaar als we bijvoorbeeld kijken naar de zogenoemde arbeidsinkomensquote (AIQ), het percentage van het nationaal inkomen dat naar de productiefactor arbeid (arbeidsinkomen) gaat.  In de jaren zeventig lag dat gemiddeld op circa 78 procent en nu rond 73 procent. Voor deze daling worden verschillende verklaringen gegeven. Zo is de machtspositie van de vakbonden, mede door het dalende en vergrijzende ledental, sterk af genomen. Daardoor is de invloed bij de onderhandelingen met de werkgevers over de hoogte van de cao-lonen en andere arbeidsvoorwaarden minder groot geworden.  Bij de afname van de AIQ spelen ook de automatisering en de opmars van flexibele arbeidscontracten een rol. De toename van het aandeel van de overheid heeft vooral te maken met hogere overheidsuitgaven, zoals voor zorguitgaven. Deze extra uitgaven hebben ook geleid tot een hogere belasting- en premiedruk op huishoudens en daardoor tot een lager netto besteedbaar inkomen.  De sterkste stijging van het aandeel in het nationaal inkomen zien we bij bedrijven. Ze zijn de winnaars en dat geldt ook voor de aandeelhouders, ook wel aangeduid als de kapitaalbezitters waaronder velen die een pensioen hebben. Bedrijven hebben de afgelopen jaren geprofiteerd van de internationale ‘belastingoorlog’ tussen landen waarbij in veel landen de winstbelasting, ook in ons land, is verlaagd.  Het ziet er naar uit dat deze trend waarbij de vruchten van economische groei steeds meer terecht komen bij het kapitaal voorlopig niet zal stoppen en dat huishoudens veel minder zullen profiteren. De daling van de AIQ zien we ook in andere westerse landen. De kans is groot dat door digitalisering en robotisering van productieprocessen er zelfs een versnelling zal optreden.  Veel taken die de komende jaren worden overgenomen door slimme software programma’s en robots komen vooral voor bij functies in de middengroepen. De kans op werkloosheid bij de middenklasse neemt daardoor toe. Uit verschillende studies blijkt ook dat huishoudens met middeninkomens de afgelopen twintig jaar het minst hebben geprofileerd van de groei van onze economie. Delen van deze groep zijn er in besteedbaar inkomen zelfs op achteruit gegaan.  De middenklasse is ook de ‘verliezer’ als het gaat om het overheidsbeleid. Zo hebben huishoudens met een inkomen tussen 25.000 en 45.000 per jaar het minste profijt van overheidsvoorzieningen, zoals op het terrein van onderwijs, wonen en zorg. Daarnaast komen ze vaak ook niet in aanmerking voor subsidies en fiscale toeslagen die zijn toegesneden op lagere inkomens.  In het rapport van de Wetenschappelijke Raad voor het regeringsbeleid (WWR) dat in 2017 verscheen met als titel “De val van de Middenklasse” wordt opgemerkt dat er bij de middengroepen sprake is van toenemende onzekerheid over de toekomst en bestaat er het gevoel dat de overheid te weinig doet voor het midden.  De WRR adviseert politiek Den Haag om meer te doen voor middengroepen door het verminderen van onzekerheid. Dat kan bijvoorbeeld door het bevorderen van vaste arbeidscontracten en een herziening van fiscale regelingen.  Kijken we naar de maatregelen in het regeerakkoord dan is de kans klein dat de middengroepen aan het einde van de rit van kabinet-Rutte III hun tevredenheid zullen uiten. Daarvoor moet het beleid worden aangescherpt.  Vanwege de opmars van automatisering die deze groep hard treft, moet meer nadruk worden gelegd op voor iedereen toegankelijke en permanente om- en scholingsprogramma’s die zich richten op de snel veranderende arbeidsmarkt.  Digitalisering en het werken met nieuwe technologieen staan daarbij centraal. Daarnaast helpen maatregelen die de werkzekerheid vergroten. Zo zullen werkgevers sneller vaste arbeidscontracten aanbieden als belangrijke knelpunten worden weggenomen worden, zoals de lange doorbetaling bij ziekte, de hoge werkgeverslasten en het ingewikkelde en dure ontslagrecht.  Daarnaast kan de werkzekerheid bij flexibele contracten worden vergroot door bijvoorbeeld met vijfjaarscontracten te werken. Daarnaast moet binnen de fiscaliteit de positie van middeninkomens opnieuw bezien worden.",business
"De in het vooruitzicht gestelde vuurwerkbonus voor jongeren in Wijk bij Duurstede als er tijdens de jaarwisseling minder zou worden vernield, heeft gewerkt. En de verantwoordelijk wethouder en de meeste politieke partijen in de Utrechtse gemeente zijn dan ook tevreden over de nieuwe aanpak. Maar de VVD blijft kritisch.  Door:Maaike Vos10 januari 2018, 12:04  Omdat de vuurwerkschade maar 2.560 euro bedraagt, mag de Wijkse jeugd 8.440 euro uitgeven aan jongerenvoorzieningen. De onconventionele maatregel komt uit de koker van wethouder Hans Marchal, die na de 13.000 euro schade van vorig jaar zinde op een nieuwe aanpak.  VVD-Kamerlid Arno Rutte noemde de beloning in De Telegraaf 'te gek voor woorden'. En de lokale VVD-fractie sprak van 'de omgekeerde wereld'. Onterecht, vindt Jan Oechies van de Wijkse SP. Volgens hem heeft de politie opgetreden waar het nodig was, maar moet goed gedrag ook worden gestimuleerd en beloond. 'Het is niet het een of het ander. Bovendien gaat het om een gereserveerd bedrag dat anders besteed zou zijn aan het repareren van verkeersborden.'  Er is fors minder vernield en zo hebben we met elkaar belastinggeld bespaard  CDA-fractievoorzitter Gerard Migchels  De lokale CDA-fractie was in het begin sceptisch over het plan en vroeg zich af of jongeren elkaar zouden aanspreken op hun gedrag. 'Maar het heeft gewerkt', zegt fractievoorzitter Gerard Migchels. 'Er is fors minder vernield, en zo hebben we met elkaar belastinggeld bespaard. De grootste winst vind ik dat het gesprek met de jeugd op gang is gebracht.'  De enige tegenstander van het plan was de Wijkse VVD-fractie. Het initiatief was sympathiek bedoeld en heeft goed uitgepakt, vindt fractievoorzitter Ed Steijer: 'Maar het is raar dat het signaal wordt gegeven dat als jongeren tot 10.000 euro vernielen, dat niet zo erg is en ze zelfs een bonus krijgen.'  Hij wijst er ook op dat er bij de schademeting alleen is gekeken naar gemeente-eigendommen. Een vernield bushokje en een apotheekdeur zijn niet meegenomen, omdat de kosten voor desbetreffende eigenaren zijn. 'Bovendien was het slecht weer en had de gemeente van tevoren maatregelen genomen, zoals het dichtmaken van afvalbakken. Dus dat lage bedrag ligt niet zozeer aan het beleid.' Verder geeft het schadebedrag van vorig jaar volgens hem een verkeerd beeld omdat een duur kunstgrasveld beschadigd raakte, wat de kosten flink opdreef.  Ondanks de kritiek van de VVD is wethouder Marchal tevreden met het resultaat. 'Minder schade dankzij het slechte weer? Dat weet ik niet. Maar in Utrechtse Heuvelrug (een buurgemeente, red.) is de schade dit en vorig jaar hetzelfde', zegt hij tegen het AD. Hij is van plan volgend jaar weer geld beschikbaar te stellen voor een rustige jaarwisseling. Maar in plaats van 10.000 euro komt de grens dan bij 7.500 euro te liggen.",politics
"Ben erg benieuwd, zal natuurlijk barcelona volgen vanavond, maar op het tweede scherm zal ik deze toch wel opzetten. Bij PSG is er sprake van interne 'misunderstanding' en bij Bayern vlot het nog niet helemaal perfect. ik zie PSG vanavond dan thuis ook wel mogelijk een winst binnenhalen. Maar toch ben ik erg benieuwd, kan beide kanten op. Succes aan de supporters!  Ik ben benieuwd wat de uitslag gaat opleveren vandaag. De huidige opstelling van Bayern is nu al een godsgeschenk voor Psg. Neymar en Mbappé gaan deze defensie zwaar afstraffen. Ik denk dat het tijd is om afscheid te nemen van Carlo Ancelotti na dit seizoen.  Ancelotti moet nu echt gaan begrijpen dat je muller achter lewandowski moet zetten en niet op de vleugel. Ik denk dat ancelotti gewoon niet de juiste trainen voor bayern is net als klinsman toen der tijd... maarja we zullen het zien ik denk dat psg hierdoor dus zal willen en bayern kwa aanval niet veel te vertellen zou hebben..  Ik vind het vrij duidelijk en dit dacht ik ook al toen ze James haalden, het wordt weer een kerstboompje, 4-3-2-1 met Muller en James achter Lewandowski, iedereen speelt zo op hun beste positie, en de oude Robbery is zo vervangen  Ze spelen gewoon onder het niveau dat ze kunnen halen en bepaalde spelers halen niet hun niveau onder Ancelotti. Daarnaast is spelen zonder buitenspelers lastig als je waarschijnlijk veel gaat counteren. Het is niet heel slecht maar kan veel beter.  Dat ze niet optimaal presteren staat vast, maar iedereen is hier zo negatief over de opstelling nu en dat Ancelotti er niks van snapt en weet ik wat. Dit is de beste opstelling voor ze en ik geloof dat Ancelotti wel weet wat hij doet. Ideale spelers voor een 4-3-2-1. Opkomende backs hebben ze natuurlijk ook.  Dani Alves werd in 2002 door Sevilla naar Europa gehaald en speelde daarna nog voor Barcelona en Juventus, alvorens hij afgelopen zomer neerstreek bij Paris Saint-Germain. De Braziliaan staat te boek...Lees verder  Bayern München tegen Paris Saint-Germain is een wedstrijd die men vandaag de dag in een latere fase van de Champions League mag verwachten. De Duitse en Franse grootmacht staan echter woensdagavond...Lees verder  Paris Saint-Germain startte het nieuwe Champions League-seizoen met een klinkende 0-5 overwinning bij Celtic. Bayern München, de eerstvolgende tegenstander, zegevierde tegelijkertijd met 3-0 over Anderlecht. Lees verder",entertainment
"https://verhalen.volkskrant.nl/aardbeving-mexico  Bij een zware aardbeving in het zuiden van Mexico zijn dinsdag zeker 225 doden gevallen, onder wie tientallen kinderen. Naar verwachting zal het dodental nog verder oplopen. Gebouwen zijn ingestort en onder het puin liggen nog steeds mensen. Het land werd twee weken geleden ook al getroffen door een aardbeving. Daarbij kwamen bijna honderd mensen om het leven.  Mexico heeft wijze lessen getrokken uit de aardbeving van 1985, die met 8,1 op de schaal van Richter iets minder zwaar was, maar veel verwoestender. Destijds vielen zeker vijfduizend doden en lag een groot deel van de hoofdstad in puin.  Sindsdien zijn bouwregels aangescherpt en is een nationaal waarschuwingssysteem in werking getreden. Zo worden kasten tegenwoordig stevig aan de muur bevestigd, en zware lampen aan het plafond. Ook leren kinderen tegenwoordig op school wat ze moeten doen bij een aardbeving. 'Ik ren niet, ik gil niet en ik duw niet', zingen ze tijdens oefeningen in koor.  In steden wonen veel mensen dicht op elkaar, dus daar heb je altijd de meeste slachtoffers. Mexico-Stad ligt ook nog eens op een zeer instabiele ondergrond. Het is gebouwd in een voormalig merengebied en heeft een zwakke bodem die de trillingen versterkt. Omdat de hoofdstad drinkwater oppompt uit de bodem, is zij bovendien aan het dalen en verzakken. Hoeveel invloed dat had is nog niet bekend, maar gunstig is het natuurlijk niet.  President Enrique Peña Nieto maakte bekend dat in Mexico-Stad zeker 44 gebouwen zijn ingestort. Hij heeft beschadigde ziekenhuizen laten ontruimen. Patiënten worden overgebracht naar andere medische instellingen. 21 kinderen kwamen om het leven toen hun school instortte.  Na de zware aardbeving van twee weken geleden, eentje van 8,2 op de schaal van Richter, werden zo'n achthonderd naschokken geteld. Maar de bevolking was beter voorbereid, schrijft correspondent Marjolein van de Water.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De speciale aanklager die de beïnvloeding van de presidentsverkiezingen in 2016 in de VS onderzoekt, heeft op onwettige manier duizenden e-mails in handen gekregen, zegt een organisatie die is gelieerd aan de Amerikaanse president Donald Trump.  Aanklager Robert Mueller kreeg de mails van de General Services Administration (GSA), een overheidsorganisatie die helpt het ambtelijk apparaat te coördineren. Dat zegt de organisatie Trump for America (TFA).  TFA moest eind vorig jaar de overgang van Trump naar het Witte Huis voorbereiden en soepel doen verlopen. Daarbij werd gebruik gemaakt van de diensten van de GSA. In een brief aan het Congres schrijft de TFA dat Mueller 'tienduizenden' interne mails op oneerlijke wijze in zijn bezit heeft gekregen via GSA-medewerkers.  Het kantoor van Mueller wuift de kritiek weg. ""Wanneer we in ons lopende strafrechtelijke onderzoek e-mails hebben verkregen, hebben we dat gedaan door toestemming van de accounteigenaar te krijgen of door de juiste onderzoeksprocedures te volgen"", aldus woordvoerder Peter Carr.  De beschuldiging is een nieuwe uiting van het ongenoegen in Republikeinse kringen over het werk van Mueller. De speciale aanklager werd in mei aangesteld door staatssecretaris Rosenstein van Justitie om de betrekkingen tussen Trumps campagneteam en de Russen te onderzoeken.  Robert Mueller, tussen 2001 en 2013 directeur van de FBI, stelde in oktober twee mannen in staat van beschuldiging: Paul Manafort en Rick Gates. Manafort was campagneleider van Trump van juni tot augustus 2016. Gates is een consultant en lobbyist die met Manafort in zaken zat.  Ook werd onlangs bekend dat de ontslagen nationale veiligheidsadviseur van Trump, Michael Flynn, met Mueller samenwerkt in ruil voor strafvermindering.",politics
"Woensdag, 3 januari 2018 om 10:41  Kevin De Bruyne kreeg afgelopen weekend in de wedstrijd tegen Crystal Palace twee zware charges te verwerken van Jason Puncheon en Scott Dann, maar terwijl de middenvelder van Manchester City woensdagavond alweer van de partij was tegen Watford, moeten de spelers van the Eagles het met een langere afwezigheid bekopen. Trainer Roy Hodgson bevestigt dat het seizoen er voor zijn aanvoerder en vice-aanvoerder al opzit.  De twee maakten allebei stevige overtredingen op de Rode Duivel en hielden daar beiden een zware knieblessure aan over: “Het is erg slecht nieuws. Allebei hebben ze hun kruisband beschadigd, Dann heeft een meniscusblessure aan zijn voorste kruisband en Jason heeft een scheur in zijn achterste kruisband”, vertelde de coach aan verslaggevers.  Deze benenbreker op Kevin De Bruyne levert in de Premier League dus geen rode kaart op...  “Ze zullen allebei een specialist bezoeken en geopereerd worden als de zwelling afneemt. We zullen hen allebei de rest van het seizoen niet meer terugzien. Het wordt voor hen moeilijk om klaar te zijn voor de start van het nieuwe seizoen, want het gaat om serieuze blessures.” Dann was dit seizoen een vaste waarde in de achterhoede van the Eagles en kwam tot nu toe zeventien keer in actie, terwijl aanvoerder Puncheon de laatste maanden vooral op de bank zat.  Ik merk dat op man city topics fans van Barcelona op afkomen. Is niet mis mee oude trainer en mooie speelstijl. Maar je moet het Spaanse voetbal niet vergelijken met het Engelse. Ik geniet van beide maar er zijn wel duidelijke verschillen. Wat puncheon deed krijg je in Engeland niet meer dan geel voor. Hij probeert er een counter uit te halen. Als je een gemiddelde weds kijkt tussen west ham of stoke zal je zien dat je dit veel vaker tegenkomt. Kijk naar de winnende goal van Liverpool afgelopen wedstrijd. Daar probeert een speler can echt na te trappen vanachter lukt hem niet krijgt geen geel. En de speler erna komt wel met een handrem en die krijgt ook geen geel. Beide ergere overtredingen en minder belangstelling voor.  Ik vind dat toch wel erg kwalijk van de scheidsrechters. Ze hoeven niet voor alles te gaan fluiten, maar ze moeten wel de spelers in bescherming nemen. Nu lijkt het er op dat je iedereen maar mag schoppen zonder consequenties.  Oke het is triest dat nu Pep vs Mourinho te zien is in de PL dat er een Barca vs Real idee ontstaat onder de voetbalfans, klopt. Maar wat je hier post is ook weer klinklare onzin.. Die charge is in elke competitie rood. Echt niet de zwaarste van het seizoen maar gewoon rood. Heeft totaal niks met Barca supporters te maken. Je wilde gewoon even dat zegje doen en zag nu de mogelijkheid omdat deze jongen toevallig PedroBarca heet. Beetje jammer. Ben zelf ook Barca supporter en kijk ook City omdat ik een link het met het spel van Guardiola dus niet gek toch al keek ik voor Guardiola ook al vaak city  Hoe weetje dat hij zn tegenstander wilde blesseren? Als ik aan opzettelijk denk, dan denk ik aan de aanslag van Ramos op Messi. Dat incident tussen Casquero van Getafe en Pepe. Of de trap die Aguero verkocht heeft aan David Luiz. Er was geen sprake van counter of een gevaarlijk uitbraak, etc etc.  Puncheon wilde een counter stoppen want iedereen weet wat gebeurd als De Bruyne een counter moet leiden, das gegarandeer een goal.Het was hard ja, en je kan het op verschillende manieren doen. Zijn manier was niet de slimste manier maar toch. Iik denk dat de meeste wel een herhaling nodig hadden en pas toen De Bruyne eraf gehaald werd dachten de meesten dat het serieus was.  Het was hard, en rood waard, maar intentie om iemand te blesseren? Voor mii niet.  Sorry hoor, maar een beetje voetbalkenner, waar ik jou toch ook onder schaar, ziet toch in eerste instantie al wat hier gebeurd? Een tackle half hoog van achter? Dat kan alleen maar opzettelijk zijn. Misschien niet met de intentie om KDB te blesseren, dat geloof ik ook nog wel, maar ik had het nog wel eens willen zien als KDB vast had gestaan met zn standbeen. Totaal ondoordachte actie waar in mijn optiek de scheids de grootste faalhaas is. Want ik vind dit, net als over de bal heen stappen (Dele) bijna standaard rood.  De tackle van Dann kun je niet over een kam scheren met die van Puncheon. Waar Puncheon willens en wetens De Bruyne omver schopt en weet dat er een kans bestaat hem te blesseren, stapt Dann te laat in waarbij hij De Bruyne vol raakt, maar hij toch nooit van plan zal zijn die Belgische rakker te blesseren. Dann gele kaart, Puncheon had een zware straf verdiend. Neemt niet weg dat ik voor beide spelers medelijden kan opbrengen, is toch ontzettend zuur als je een half seizoen eruit ligt.  Gewoon fysiek een sterke jongen, ik kan me ook niet herinneren dat hij ooit geblesseerd is geweest en zo wel niet lang. Het is gewoon een lompe boer die de Bruyne (zo oogt hij in ieder geval) past wel in de BPL zoals je ziet, als een stelletje lompe boeren inkomen en dan zelf geblesseerd raken.. Sukkels!  Je wenst in principe niemand een blessure toe en zeker niet dit soort zware blessures. Maar ik vind het toch een stuk erger als iemand anders je de wedstrijd uit schopt. Hier deden ze zelf hun best om dat bij De Bruyne te doen en dan is het best ironisch dat ze juist zichzelf zo zwaar blesseren.  Ik wens het ze niet toe, maar kan er ook weinig medelijden mee hebben als ze zichzelf zo blesseren.  Heb veel berichten gelezen omtrent dit topic waarbij beweerd wordt dat de Palace spelers de Bruyne uit de wedstrijd wouden trappen. Ronduit belachelijk. Puncheon trapt hem niet eens met zn voet maar komt met zijn been in. Ik heb veel erger gezien bijvoorbeeld wat Alli deed. Walgelijke mensen hier op voetbalzone die blij zijn met de blessures van Palace. Alsof ze de City spelers het brancard op wouden trappen. Gadverdamme, schaam je.  Ook met je been half hoog van achter in komen vliegen zonder ook maar enige intentie om de bal te spelen is pas belachelijk!! Het is dat KDB los staat met zn standbeen, anders had ik het nog wel willen zien. Maar die tackle afdoen als een poging om de bal te spelen vind ik echt getuigen van gebrek aan voetbal inzicht, sorry.  Ik vind het inderdaad bijna ziekelijk dat mensen die tackle van Puch hier goedpraten, blij dat je dat zelf nu ook inziet. Want leg mij maar eens uit waar ik een ziekelijke gedachte zou hebben? Ik zeg nergens dat Puch de intentie heeft om KDB te blesseren, nergens zeg ik dat ik het lekker vind dat Puch geblesseerd raakt. Ik zeg wel dat het een idiote tackle was. Verder reageer alleen ik op jouw belachelijke reactie waarin jij denkt die tackle te moeten bagetaliseren!!  Dus? Zo kan je alles wel relativeren. Er worden inderdaad ergere dingen gedaan op het veld. Maar dat maakt deze overtreding niet opeens acceptabel. Het blijft een idiote actie met geen ander doel dan de tegenstander te raken en daarbij het risico te nemen dat de tegenstander een blessure oploopt. Nu lopen Dann en Puncheon zelf de blessures op, dus in die zin zou je kunnen spreken van karma. Al is een half seizoen eruit liggen wel heel zwaar. Dat gun ik ze zeker niet.  Die van Dann vind ik zeer lullig, die wil gewoon een aanval tegenhouden. Maar puncheon.. je kan op heel veel manieren iemand neerhalen die volg je loopt, maar hij gaat vol gas. Dat hij met zijn been raakt of voet, dat maakt geen zak uit. Hij kan hem gewoon haken of vasthouden. Het is nog een meter of 70 naar eigen goal en de bal was kansloos. De intentie is dus niet om een tegenaanval te stoppen, maar gewoon puur om de speler te raken. In dit geval is het gewoon veel en veel te hard. Niet smerig zoals Alli, maar wel buiten proportie. Een zware blessure gun ik hem niet trouwens hoor, dat wens je (ik tenminste) niemand toe. Maar in geval in deze 2 gevallen vind ik het voor Dann erger dan voor Puncheon, zo eerlijk moet ik zijn.  Een blessure gun je niemand, maar het is wel een wijze les voor ze en een mooi stukje karma. Je hebt het herhaaldelijk over intentie. Het gaat eerder om de schuldvraag, is het verantwoord dat je zo idioot inkomt bij de tegenstander? Als ik met een flinke slok op de weg op ga, ga ik niet met de intentie om mensen omver te rijden, al weet ik dondersgoed dat de kans toeneemt dat dit kan gebeuren.  Gevalletje 'eigen schuld, dikke bult'. Toch verbaas ik me er vaak over dat met name in de PL spelers als KdB en Hazard zoveel harde tackles moeten incasseren.  Erg jammer dat de beste voetballers moeten vrezen voor hun eigen carriére door dit soort debielen, kijk naar van Basten die noodgedwongen zo vroeg moest stoppen omdat zijn enkels in Italië gewoon kapot zijn getrapt. Eeuwig zonde!  Van Basten zijn enkel blessure kwam niet door schoppen die hij in Italie heeft gehad, want hij had het al voordat hij naar Italie ging. Hij schopte Olde Riekerink en hielp daarbij zelf zijn rechterenkel naar de gallemiezen.  Daarnaast ben ik het met je eens. Hard voetbal is prima, maar er mag best wat harder opgetreden worden tegen de overtredingen die wel gemaakt worden. Balletje wegtikken is geel, iets zeggen is geel, vasthouden is geel. Maar gestrekt been vooruit mag door als de bal in de buurt is.  En dat weet jij zeker? Een tackle op die hoogte en die positie van het veld kan je ook op andere manieren inzetten. De manier waarop hij inkwam lijkt voor mij eerder bewust dan onbewust. Maar helemaal zeker kun je dat natuurlijk niet weten.  Een voetballer zal niet iemand geblesseerd willen trappen, maar het is wel een mogelijk gevolg van de acties van de dader en het risico dat hij bewust neemt. Zo ook Puncheon, die bewust het risico neemt om een speler te blesseren. Hij zal hem echt niet kapot willen trappen, althans dat hoop ik. Maar hij neemt wel het risico en is dan dus verantwoordelijk voor die daden. Schorsen was niet mogelijk, want hij kreeg al geel, maar een blessure van een paar weken had wel een passend portie karma geweest. De rest van het seizoen moeten missen is daarentegen wel erg zwaar.  Tja wat moet je ervan zeggen. Aan de ene kant bent je geneigd te zeggen, mooi, want nu zullen ze zich een volgende keer wel bedenken er weer als een malle in te gaan, aan de andere kant gun je ook niemand een blessure van ruim een half jaar. Ik geloof wel dat beide spelers door onkunde en onbesuisdheid de Bruyne bijna het ziekenhuis intrappen, maar dat, dat uiteraard hun bedoeling niet was.  Echter ligt het probleem gewoon bij de scheidsrechters in Engelenad. Waar wij klagen over de scheidsrechters dat ze onze spelers verbieden duels aan te gaan, laten ze daar spelers het ziekenhuis intrappen, zonder ook maar een vrije trap te geven.  Dat minder snel fluiten waar wij zo dol op zijn, loopt in Engeland gewoon uit de hand. De grens vervaagt daar en alles lijkt geoorloofd. Daar bij staat er op een speler in de PL heel veel druk omdat het wel of niet spelen in de PL een enorm verschil in inkomsten betekend. De financiele noodzaak om te presteren en je te handhaven in de PL geeft stress en dan gebeurd dit. Wanneer dan ook Scheidsrehters nog niet optreden, blijf je dit soort overtredingen zien.  Je moet inloggen om te reageren. Heb je nog geen account? Dan kun je je gratis registreren.Inloggen  Kevin De Bruyne kreeg afgelopen weekend in de wedstrijd tegen Crystal Palace twee zware charges te verwerken van Jason Puncheon en Scott Dann, maar terwijl de middenvelder van Manchester City woensdagavond...Lees verder",entertainment
"De kans is groot dat je nog nooit van ze gehoord hebt, maar in Overijssel zijn het wereldsterren: de band De Bökkers. vanavond traden ze op in een al maanden uitverkocht Paradiso.  Ruim 300 fans kwamen vandaag speciaal voor het concert van de rockband naar Amsterdam. Onderweg naar de stad vloeide het bier al rijkelijk en dat werd tijdens het optreden zeker niet minder.  De Bökkers begonnen ooit als coverband en speelden veel muziek van hun streekgenoten, de band Normaal. Maar inmiddels maakt de band veel eigen muziek. In november kwam hun nieuwste album Schorem Uut De Schiettente uit.  Hoe het er vanavond aan toe ging in Paradiso? Kijk de video en geniet.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"BREDA - Het regende zaterdagavond klachten op social media over het geluid op Breda Live. Volgens bezoekers stond het geluid veel te zacht.  In de aanloop naar Breda Live was er juist veel te doen over geluidsoverlast. Omwonenden van het Chasséveld, waar Breda Live wordt gehouden, spanden zelfs een kort geding aan om het festival tegen te houden.  Dat lukte niet, maar het feest moest vrijdagavond wel een halfuur eerder stoppen. Volgens bezoekers liet het geluid zaterdag te wensen over. De organisatie was zaterdagavond nog niet bereikbaar voor een reactie.  Zaterdag traden onder meer Waylon, Racoon, De Jeugd van Tegenwoordig en Nick & Simon op. Hardwell sloot het festival af.",entertainment
"Wie de Nederlandse zuidergrens oversteekt, merkt al gauw enkele drastische verschillen op: de huizenbouw ziet er rommeliger uit, je auto verandert in een stuiterbal en het woord ‘poepen’ betekent plots niet langer ‘schijten’, maar ‘neuken’.  Vooral dat laatste veroorzaakt veel verwarring en ongemak. Dat demonstreerde de Vlaamse televisieserie Man over Woordal, door zowel in Nederland als in België bij willekeurige huizen aan te bellen met de vraag: “Zouden wij hier even mogen poepen?”  In mijn drie jaar als Belg in Nederland ben ik ook al in zulke ongemakkelijke situaties verzeild geraakt. Als ik het woord poepen hier gebruik zoals ik dat in Vlaanderen doe, verloopt een gesprek meestal zo::  Gespreksmodel ‘poepen’. De verwarring zorgt ervoor dat de belangrijke vragen niet eens worden gesteld, zoals: hoe is die lul van een ex in godsnaam weer op je levenspad gekomen, Stefanie?",entertainment
"pagina 16 - 17  Als er ooit nog een kabinet een zeer groot overheidsapparaat wil reorganiseren, zou het dat dan wéér met zo veel kracht en onder zulke hoge druk doen als bij de gedwongen fusie in 2012 van de 26 politiekorpsen tot één Nationale Politie? Het is een intrigerende vraag die de commissie die de Politiewet moest evalueren alleen indirect beantwoordt. En wel met nee, doe maar niet. Althans niet meer zo.  Eigenlijk hebben de 60.000 politiemensen die de afgelopen jaren lijdend voorwerp van de vorming van de Nationale Politie waren, recht op een gratis T-shirt met de tekst ‘I survived the 2012 National Police Makeover’.  Alle functies, carrièrevooruitzichten, functiewaarderingen, kortom alle inhoudelijke en bestuurlijke zekerheden gingen op de schop. In 2015 zat de zaak dan ook zo vast dat een wisseling van korpschef uitkomst moest brengen. Dat toenmalig minister Ivo Opstelten (VVD) aftrad, over een andere kwestie, schiep ook ruimte.  Tegelijk pleit voor zowel het toenmalige kabinet als voor de politie-organisatie dat, alle hindernissen ten spijt, niemand meer terug wil naar vroeger. Vijf jaar later is nog steeds het heersende sentiment dat het ‘zo niet langer kon’. Met al die zelfstandige korpsen, met die wilde variëteit aan informatie- en beheerssystemen en onbeheer(s)bare organisatieculturen. Zo bezien was de vorming van de Nationale Politie, hoe onvolkomen, ondoordacht en onwaarschijnlijk snel ook, niet alleen een noodzakelijke stap, maar ook een verdienstelijke. Waarvoor de credits dus toekomen aan het vorige kabinet, in het bijzonder aan minister Opstelten.  Dat de Nationale Politie nu in een snelkookpanachtige situatie terecht is gekomen waarin het alles en iedereen gelijktijdig moet integreren en moderniseren, betekent ook dat de verwachtingen van de burger voorlopig nog even bescheiden moeten blijven. De organisatie is bepaald „niet goed geolied”, zegt de commissie in haar rapport. De basis „goed op orde krijgen” is vijf jaar na dato nog steeds een opdracht. En qua samenwerking en bedrijfscultuur zal het korps „nog flink moeten verbeteren”.  Dat is, vijf jaar na het startschot, een onvoldoende resultaat. Doet er zich in politiek Den Haag dus nog eens zo’n mammoetoperatie voor, dan lijkt een meer gefaseerde en dus minder gehaaste aanpak beter.  Nu het stof is neergedaald wordt bovendien vastgesteld dat er toch een paar belangrijke correcties moeten worden aangebracht. Die overigens allemaal sterk doen denken aan het vorige politiebestel, dat regionaal was verankerd en deels onder het binnenlands bestuur viel. De minister van Justitie en Veiligheid heeft in het nieuwe politiebestel een veel te machtige positie, zegt de commissie. Hij is „opdrachtgever, eigenaar en toezichthouder” tegelijk, wat makkelijk fout kan gaan. De korpschef zou ook meer te zeggen moeten krijgen. En twee: de nationale politie is te sterk gericht op landelijke prioriteiten en dreigt zich uit de dorpen en steden terug te trekken. Daar groeit intussen, los van de nationale politie, een geheel nieuw lokaal korps van gemeentelijke handhavers. Daar zou de Nationale Politie juist de regie over moeten voeren. Kortom: de politie moet opnieuw worden ingebed in het binnenlands bestuur. Voor wie de politiegeschiedenis een beetje kent, is dat totaal geen verrassing.",politics
"Ajax heeft Erik ten Hag binnen als nieuwe hoofdtrainer en hoopt Alfred Schreuder aan te stellen als assistent. De Amsterdammers moeten nog overeenstemming bereiken met TSG Hoffenheim, waar Schreuder fungeert als rechterhand van Julian Nagelsmann. Youri Mulder, die jarenlang met Schreuder samenwerkte bij FC Twente, begrijpt wel waarom Ajax hem wil hebben.  De beoogde assistent-trainer van Ajax is een veelzijdige voetbalman, vertelt Mulder aan Ajax Showtime. In Enschede was Schreuder actief als assistent-trainer en hoofdtrainer, terwijl hij ook betrokken was bij de scouting en de jeugdopleiding. ""Wij hadden ook een soort technisch gremium, wat voor advies zorgde, en hij was de cultuurbewaker van FC Twente"", blikt Mulder terug. Hij wijst naar de spelers die doorbraken en aangetrokken werden in die tijd: Ola John, Bryan Ruiz, Nacer Chadli, Dusan Tadic, Bilal Ould-Chikh en Steven Berghuis.  ""Dat is mede zijn verdienste geweest"", zegt Mulder. De oud-voetballer weet nog dat iedereen akkoord was met de komst van Chadli, behalve toenmalig hoofdtrainer Michel Preud'homme. ""Hij is echter een passant, Chadli kwam alsnog en uiteindelijk heeft hij zijn waarde wel bewezen"", aldus Mulder. Schreuder kan de kwaliteiten van spelers dus op waarde schatten, geeft hij aan. ""Het is ook niet voor niets dat Hakim Ziyech met Alfred wegliep. Alfred zat er bovenop, hij zei waar het op staat. Ik denk dat Ten Hag daarom Alfred erbij wil hebben, omdat hij zo druk in de weer is met de spelers.""  Goeie keuze van ajax. Mijn club psv moet aan de bak. Maar wel lekker die concurrentie. Ik heb veel liever dat ajax sterker word en psv daarom psv aan de bak moet dan dat het niveau van de eredivisie alleen lager word en psv kampioen word.  Mooie gedachte, los van het feit dat PSV kanpioen wordt On: dat wil zeggen dat Ajax ook ergens hoop heeft om Ziyech nog minimaal 1 seizoen te behouden, maar eerlijk gezegd weet ik niet of dat realistisch is. Time will tell!  Nooit kritiek gehad als assistent trainer bij Twente, maar hij was gewoon niet goed genoeg als hoofdtrainer.... Dat neemt niet weg dat hij een fantastische assistent zou kunnen zijn, maar daar heb je als buitenstaander geen zicht op. Overigens vind ik het wel wat hebben, twee tukkers in de grote stad  Nog steeds kan niemand mij aangeven wat er nu zo bijzonder aan Schreuder is, dat je daar een afkoopsom voor zou moeten betalen. Er zijn wel meer assistenten die goed met spelers om kunnen gaan lijkt mij.  Schreuder is een prima assistent en heeft het ook goed gedaan bij Hoffenheim. Hij kan goed met spelers omgaan en is tactisch en technisch best intelligent. Als hoofdtrainer een ramp, maar als assistent denk ik wel een aanwinst voor Ajax.  Eigenlijk wel grappig dat schreuder de cultuurbewaker is geweest bij Twente en hij nu rechterhand van ten hag wordt. Als ik het goed onthouden heb is de relatie tussen Twente en PSV toen behoorlijk bekoeld(die was redelijk goed door transfers van bruggink, Vennegoor, rutte) maar toen ze ten hag wegkaapten werden ze bij Twente toch wel boos omdat hij juist de cultuurbewaker moest worden van Twente en ze heel veel potentie in hem zagen om later hoofdtrainer te worden. Dat heeft schreuder daarna moeten oppakken.  Ajax heeft Erik ten Hag binnen als nieuwe hoofdtrainer en hoopt Alfred Schreuder aan te stellen als assistent. De Amsterdammers moeten nog overeenstemming bereiken met TSG Hoffenheim, waar Schreuder fungeert als...Lees verder",entertainment
"De herkenning van zwart talent en de erkenning van zwarte helden, daarom draait het tijdens de Black Achievement Month, die komende maand voor de tweede keer wordt gehouden. Ook voor wit publiek trouwens.  Door:Het Parool30 september 2017, 20:05  De hele maand oktober staat in het teken van zwarte rolmodellen op allerlei gebieden: veel kunst en cultuur, maar ook wetenschap, gezondheidszorg en architectuur komen aan bod. Bekijk hier het programma:  A tribute to Spike Lee: Malcolm XVertoning van Malcolm X van regisseur Spike Lee, wiens films de afgelopen jaren voor veel discussies en analyses hebben gezorgd. Woensdag 4 oktober (19.15)EYE  Afrovibes JONGADansvoorstelling met dansers uit Utrecht en Zuid-Afrika. JONGA smaakt als een frisse shake van Afrikaanse dansstijlen en urban dansvormen, met als rode draad: de beat. Woensdag 4 oktober (19.30-21.15)Bijlmer Parktheater  Opening Fashion Cities AfricaOpening nieuwe tentoonstelling over de diversiteit aan mode in vier Afrikaanse steden, door de ogen van lokale fashion agents. Performances, special guests, muziek en talks zorgen voor een feestelijke avond.Vrijdag 6 oktober (20.00-23.00)Tropenmuseum  Anansi en de nieuwe wereldVerhalen over de beroemde spin Anansi verteld door theater­makers Yahmani Blackman en Dorothy Blokland voor kinderen vanaf 6 jaar oud. Voorprogramma: Eternity Drumband.Zaterdag 7 oktober (15.00)Centrale OBA  Black Achievers Wall KunstcaféKunstcafé olv Nicole Terborg over prominente kunstenaars die de Nederlandse wereld van de beeldende kunst een kleur geven. Met discussies, een expo en een akoestisch optreden door Joya Mooi.Zaterdag 7 oktober (15.00-17.00)CBK Zuidoost  HeldenMuziektheatervoorstelling van gezelschap Art e Mais - met liveband - over het leven van de West-Afrikaanse vrijheidsstrijder Amilcar Cabral, die streed voor de onafhankelijkheid van o.a. Kaapverdië.Zondag 8 oktober (16.00-17.15)Bijlmer Parktheater  Read my worldLiteratuurfestival dat een nieuwe en actuele blik werpt op gebieden in de wereld waar zich grote maatschappelijke veranderingen voltrekken. In deze editie staat literatuur uit de 'Black USA' centraal.Donderdag 12 tot en met 14 oktoberTolhuistuin  Read my world: Zwart Nederland ontmoet Black USATijdens Read my world wordt dit symposium gehouden waarin de relatie tussen Zwart Nederland en Black USA wordt onderzocht in een reeks lezingen, panels en performances. In het Engels en deels Nederlands. Met onder andere Darnell L. Moore, Morgan Parker, Sylvana Simons en Quinsy Gario.Zaterdag 14 oktober (12.00-17.00)Tolhuistuin",entertainment
"VideoMIDDELBURG - Sinke Transport in Kruiningen moet een ex-medewerker een vergoeding van in totaal 25.699,95 euro betalen. De man was wegens een conflict over de rel binnen de Gereformeerde Gemeente op staande voet ontslagen. Daarbij was, zo stelt de rechter, zelfs sprake van mishandeling.  De kwestie is sterk verweven met de ‘kerkrel’ in Kruiningen, die draait om een conflict tussen de inmiddels opgestapte dominee Gerrit Bredeweg en oud-diaken Henk Jansen. De oud-medewerker van Sinke Transport sympathiseerde met Jansen. De directeuren van de Sinke Groep stonden achter de dominee en tolereerden het niet dat hun werknemer zich tegenover collega’s negatief uitliet over Bredeweg. Op 22 juli werd hij op staande voet ontslagen. Volgens de rechter werd de werknemer daarbij zelfs mishandeld.  Alle verwijten die Sinke de ex-werknemer maakt (diefstal, schenden van geheimhouding en wissen computerbestanden) zijn volgens de rechter niet terecht. ,,De kantonrechter aanvaardt niet het standpunt van ex-werkgever dat partijen op 22 juli 2017 mondeling met onderling goedvinden het dienstverband met onmiddellijke ingang hebben beëindigd, gelet op de fysieke misdragingen van ex-werkgever jegens ex-werknemer die dag.''  In de video hieronder wordt de Kruiningse kerkrel uitgelegd in negentig seconden.  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Vandaag is de laatste werkdag van de 44e Amerikaanse president, Barack Obama. Kaartenmaker Esri zette alle buitenlandse reizen die Obama de afgelopen acht jaar maakte op een rij.  Gedurende zijn presidentsschap maakte Obama maarliefst 156 internationale reizen. Hij begon in Canada in februari 2009 en vloog sindsdien ongeveer 23 keer de aarde rond met presidentsvliegtuig Air Force One. Obama staat op de derde plek wat betreft reislustige presidenten; George W. Bush bezocht 190 keer een land en Bill Clinton staat aan kop met 210 reizen. Obama's favoriete land was Duitsland, dat hij 16 keer aandeed. Ok, beetje smokkelen, het was ook vaak een pitstop op doorreis.",politics
"Noord-India Ondanks politiebeveiliging blijft een 35-jarige vrouw uit de deelstaat Uttar Pradesh het slachtoffer van aanvallen met zuur. De misdaden passen in een landelijke trend.  Toef Jaeger  3 juli 2017 om 16:31  Ook deze twee Indiase vrouwen overleefden een zuuraanval. Ze komen niet voor in het artikel. Foto Stephanie Sinclair/AP  Vier keer eerder was ze slachtoffer van een zuuraanval. Dit weekend was het weer raak: een in de Indiase media bewust naamloos gehouden 35-jarige vrouw kreeg in haar gezicht en over haar schouders zuur gegooid toen ze water haalde bij een hostel in Lucknow, de hoofdstad van deelstaat Uttar Pradesh in het noorden van India. Dit meldde BBC World.  In 2008 was de Indiase vrouw voor het eerst slachtoffer: na een groepsverkrachting werd ze met zuur overgoten. Na haar aangifte en het bijna voorkomen van de zaak in 2012 werd ze opnieuw slachtoffer, een jaar later weer. Volgens politierapporten wilden de mannen haar dwingen de aanklachten in te trekken.  Intussen kreeg de vrouw al wel beveiliging door de politie, maar dat kon niet verhinderen dat ze afgelopen maart tijdens een treinreis werd gedwongen zuur te drinken. De aanvallers kwamen in april op borgtocht vrij en dit weekend was het dus weer raak, al is nog niet officieel bekend gemaakt dat het om dezelfde aanvallers gaat.  Slachtoffers van zuuraanvallen hebben vaak rond de tien operaties nodig en revalidatie kan vijftien jaar duren.  Pas sinds 2013 wordt een zuuraanval beschouwd als een ‘zelfstandige’ misdaad en valt die niet meer onder mishandeling. In dat jaar werd tevens een wet aangenomen die zuur minder makkelijk verkrijgbaar maakt.  Beide besluiten hebben weinig uitgehaald. De Acid Survivors Foundation India (ASFI) berichtten dat het aantal zuuraanvallen alleen maar toeneemt. In 2011 werd in India 106 keer aangifte gedaan van een zuuraanval. In 2013 was dat 116. Maar in 2015 waren dat er 249 (exacte cijfers van 2016 zijn niet bekend, maar men gaat uit van zeker 1.000 aanvallen).  Volgens ASFI zijn in 80 procent van alle gevallen vrouwen het slachtoffer, de meesten tussen de 21 en 30 jaar. De aanvallen vinden in 83 procent van de gevallen plaats in een publieke ruimte. In deelstaat Uttar Pradesh – waar ook de laatste jaren de meeste lynchpartijen plaatsvinden op moslims door hindoe-radicalen – vonden in 2015 een kwart van alle zuuraanvallen plaats.  Vorige maand werd er een wetsvoorstel ingediend om slachtoffers van zuuraanvallen als zijnde invalide te erkennen. Het lot dat ze nu ten deel valt is volgens ASFI over het algemeen dat ze werkloos worden en ook privé alleen komen te staan, omdat de littekens te nadrukkelijk tonen wat er gebeurd is. De wet zou er voor moeten zorgen dat ze aanspraak kunnen maken op overheidsbanen.  Ook zou er met het wetsvoorstel een tegemoetkoming in de medische kosten moeten komen. Artsen en de ASFI bekritiseren in The Guardian de wet: het zou hier gaan om symboolpolitiek. Slachtoffers van zuuraanvallen hebben vaak rond de tien operaties nodig en revalidatie kan vijftien jaar duren. De 4.000 euro die ter beschikking wordt gesteld, zou nog geen tiende van de kosten dekken.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",entertainment
"Wikimedia  zaterdag 21 oktober 2017 |NTR| Didier Jansen  Recente diepte-interviews met wetenschappers die veldwerk doen, illustreren het hardnekkige probleem van seksuele intimidatie. Vooral jonge vrouwelijke onderzoekers lopen risico bij werk in het veld, met name bij afwezigheid van goede gedragsregels. Ze zien daarnaast hun carrièrekansen in de wetenschap slinken.  Een recent onderzoek naar de ervaringen van wetenschappers in opleiding toont problemen en mogelijke oplossingen van seksuele intimidatie in de academische wereld. De studie richtte zich op zogenaamd veldwerk: praktisch onderzoek waarbij vaak lang op locatie gewerkt wordt. 26 studenten en jonge docenten werd in diepte-interviews gevraagd naar hun ervaringen tijdens veldonderzoek. Hieruit kwam naar voren dat duidelijke gedragsregels én handhaving daarvan broodnodig zijn om een veilige onderzoeksomgeving te creëren.  In het onderzoek bleek dat wetenschappers die positieve ervaringen hadden met veldwerk vaak in een omgeving werkten waar gedragsregels duidelijk werden gecommuniceerd, en waar nodig ook werden gehandhaafd. De bevraagde onderzoekers met negatieve ervaringen werkten doorgaans zonder duidelijke regels, of werden niet serieus genomen als gedragsregels overtreden werden. Velen merkten bovendien ook op dat die negatieve ervaringen leidden tot verminderde kansen in hun verdere wetenschappelijke carrière.  Het onderwerp van dit onderzoek is momenteel veel in het nieuws. Sinds het seksueel misbruik van filmproducent Harvey Weinstein is geopenbaard, ligt de seksistische cultuur van de filmindustrie onder een vergrootglas. Ook in andere sectoren komen daardoor getuigenissen naar buiten van seksuele intimidatie, waaronder de wetenschap. Zo sprak hoogleraar Vanessa Evers van de Universiteit Twente zich deze week uit over de vele gevallen van grensoverschrijdend gedrag die zij in de academische wereld meemaakte.  De 26 ondervraagde jonge wetenschappers in dit nieuwe onderzoek werden geselecteerd uit 666 respondenten van een enquête uit 2014 over dit onderwerp. Uit die enquête bleek dat ruim de helft seksuele intimidatie had meegemaakt tijdens veldwerk. Nog schokkender was het percentage onderzoekers dat slachtoffer was geweest van aanranding of verkrachting: ruim twintig procent.  De resultaten lieten ook zien dat vooral vrouwen hiermee te maken kregen, en dat zij vaker dan mannen door meerderen werden lastiggevallen. Vorige week nog kwam een illustratief geval in het nieuws: een professor van Boston University wordt door twee vrouwen beschuldigd van seksuele intimidatie, en fysieke en psychologische mishandeling. Dit had twintig jaar geleden plaatsgevonden tijdens veldwerk op Antarctica.  De enquête uit 2014 en het huidige vervolgonderzoek vertegenwoordigen niet de gehele wetenschap, al zijn er meer studies naar dit onderwerp gedaan. De hoeveelheid ondervraagden maakt het slechts indicatief voor de sector, en het ging hier specifiek om wetenschappelijk veldwerk. De onderzoekers wijzen hier zelf ook op: ze willen in eerste instantie problemen in kaart brengen en mogelijke oplossingen aandragen.  De vraag rijst of dit probleem zichzelf in stand kan houden. De onderzoekers merken op dat mensen in hogere posities vaak niet doorhebben wat het effect van hun gedrag is, omdat ze zelden gestraft worden. En terwijl de man-vrouwverhouding onder hoogleraren nog erg scheefligt, kan seksuele intimidatie er dus voor zorgen dat vooral vrouwen hierdoor minder ver komen in de wetenschap.  Er is wel een klein lichtpuntje in het nieuwe onderzoek. Jonge academici die zelf negatieve ervaringen hadden gehad, bleken zelf vaak actief te zorgen voor een goede werkomgeving voor hun eigen studenten als ze wel hogerop kwamen in de wetenschap.",other
"Een gunstig banenrapport in de VS maakt beleggers toch onrustig. Automatische beurshandel kent zijn eigen dynamiek.  Door onze redacteuren Mark Beunderman en Maarten Schinkel | pagina 1  Amsterdam.  De Europese beurzen zijn deze dinsdag scherp lager geopend na een forse koersval op Wall Street maandagavond. Daar verloor de Dow Jones-index 4,6 procent, terwijl de S&P-500 index 4,1 procent prijsgaf. De Amsterdamse AEX-index opende 3,7 procent lager, na gisteren al 1,35 procent lager te zijn gesloten. De winst sinds begin dit jaar is de AEX in één klap ruimschoots kwijt.  Ook in de rest van Europa was de stemming slecht, met soortgelijke verliezen in Frankfurt en Parijs. In Japan verloor de Nikkei-index eerder 4,7 procent en in HongKong eindigde de Hang Seng 5,5 procent in de min.  Directe aanleiding voor de snelle koersdalingen lijkt het nieuws van vrijdag dat de Amerikaanse arbeidsmarkt zó sterk aantrekt dat de lonen er, met 2,9 procent, het hardste gestegen zijn sinds het begin van de financiële crisis. Dat is economisch goed nieuws, maar beleggers worden er toch onrustig van. Het wakkert in de Verenigde Staten de zorg om inflatie aan en versterkt de verwachting dat de centrale bank, de Federal Reserve, zijn rente wellicht sneller en forser zal opschroeven dan gedacht. De lage rente was de voorbije jaren een van de belangrijkste aanjagers van de almaar stijgende beurzen.  Nadat het banenrapport vrijdag uitkwam, gingen Amerikaanse aandelen al met 2,5 procent onderuit. Maandag kwam daar nog eens een verlies van 4,6 procent bij. Hoewel dat in punten (1.175) de grootste daling in de geschiedenis was, is het percentueel slechts de op 32 na grootste.  De S&P 500-index, met de grootste fondsen aan de Amerikaanse beurs, staat nu 7,8 procent lager dan op de laatste piek, op 26 januari. Op Wall Street geldt dat nog niet helemaal als ‘correctie’: dan moet de beurs 10 procent of meer zijn ingezakt. Zo’n correctie was er bijvoorbeeld eind 2015 en begin 2016. Zorgen over de Chinese economie waren toen de aanleiding, maar onderliggend sluimerde toen, net als nu, het gevoel dat de beurzen overgewaardeerd raakten.  De grote vraag is of wat er nu gebeurt méér is dan een tijdelijke aanpassing. Het antwoord daarop hangt niet alleen af van handelaren, maar ook van hun computersystemen, die steeds meer hun eigen dynamiek genereren. Die systemen nemen koop- en verkoopbeslissingen op basis van variabelen die ooit zijn ingevoerd, maar die weinigen zich nog herinneren als de beurs inzakt. Maandag kelderde de Dow Jones-index in minder dan een uur maar liefst 1.000 punten, ofwel bijna 4 procent. Reden voor persbureau Bloomberg om te vermoeden dat ‘niets wat ademt’ hier verantwoordelijk voor was.  Complicerende factor is de obligatiemarkt. Daar steeg de afgelopen tijd de effectieve rente op Amerikaanse staatsleningen. Dat komt niet alleen omdat de inflatie stijgt, waardoor leningen minder waard worden. De rente op de leningen is omgekeerd evenredig aan de koers. Ook het belastingplan van president Trump speelt een rol. Het plan vergroot het Amerikaanse begrotingstekort. De Amerikaanse staat moet dit jaar tegen de 1.000 miljard dollar aan nieuwe leningen zien binnen te halen. Omdat er meer leningen op de markt komen, drukt dit de prijs ervan.  De roerige maandag in de VS was óók de eerste werkdag van Jay Powell, de nieuwe baas van de Federal Reserve, die door president Trump werd benoemd. Net nu de beurzen in het rood staan, staat niet langer zijn vertrouwde Janet Yellen aan het roer van de Fed. In een videoboodschap zei Powell dat de Fed „waakzaam” zal blijven. De grote vraag is of hij in maart, bij de volgende Fed-vergadering, de rente zal verhogen.  In de loop van dinsdagochtend namen Europese beleggers een afwachtende houding aan. Aan de Amerikaanse termijnmarkt in aandelen was moeilijk af te lezen wat Wall Street zou gaan doen.",business
"Volgens architect Rem Koolhaas is het tijd om naar ontwikkelingen op het platteland te kijken. Hij gaat er onderzoek naar doen.  Door onze redacteur Sandra Smallenburg | pagina 10 - 11  Amsterdam.  „We hebben te lang al onze aandacht gericht op de grote steden”, zegt Rem Koolhaas. „Het wordt tijd dat we gaan kijken naar ontwikkelingen op het platteland.”  De 73-jarige Nederlandse sterarchitect heeft zojuist een belangrijke klus afgerond: de inrichting van het Stedelijk Museum in Amsterdam. Maar tijdens de opening van die nieuwe collectiepresentatie, afgelopen december, vertelde hij alweer gretig over zijn nieuwe project. Het komende jaar zal Koolhaas zich met zijn Office for Metropolitan Architecture (OMA) hoofdzakelijk gaan bezighouden met de regio’s buiten de grote metropolen. Samen met zijn studenten van de Harvard Graduate School of Design wil hij zo’n twintig rurale gebieden onderzoeken. De resultaten presenteert Koolhaas in 2019 op een grote tentoonstelling in het Guggenheim Museum in New York, getiteld Countryside: Future of the World.  „Het feit dat ruim 50 procent van de wereldbevolking in steden woont, is een excuus geworden om het platteland te negeren”, zegt Koolhaas. „Maar juist daar vinden nu grote veranderingen plaats.” Veranderingen die sneller en radicaler zijn dan die in de stad, aldus de architect. Om de almaar groeiende steden te voeden, hebben we het platteland hard nodig, zegt hij. Maar ook klimaatverandering en migratie zorgen voor grote verschuivingen op het platteland. „De schaal waarop de ontwikkelingen plaatsvinden, is ongekend.”  Dat er iets gaande was, realiseerde Koolhaas zich voor het eerst enkele jaren geleden in een dorp in de Zwitserse regio Engadin, waar hij al 25 jaar komt. De oorspronkelijke bewoners verdwenen, maar er werd tegelijk drastisch bijgebouwd om de vele toeristen te herbergen – huizen die maar zelden bewoond waren. „Het dorp was zowel aan het groeien als aan het uithollen”, zo schreef Koolhaas onlangs in een essay in de special ‘The World in 2018’ van The Economist. „Arbeiders uit Sri Lanka deden nu het boerenwerk. En nanny’s en verpleegkundigen uit Maleisië, Thailand en de Fillippijnen zorgden voor de huizen, kinderen en dieren van de ‘een-week-per-jaar-bewoners’.”  Overal ter wereld ondergaat het platteland een snelle modernisatie, ziet Koolhaas. Dankzij satellieten weten Amerikaanse boeren hun land tot op de vierkante meter in kaart te brengen. In Afrika wordt het binnenland getransformeerd door de aanleg van Chinese spoorlijnen. In Duitsland krijgen wegkwijnende gebieden nieuwe impulsen door de toestroom van vluchtelingen. En in China investeert de regering in snelle internetverbindingen op het platteland, zodat zich daar nieuwe technologische industrieën kunnen ontwikkelen.  Een van de plekken die Koolhaas fascineert is Tahoe-Reno Industrial Center, in de Amerikaanse staat Nevada. In dat kale westernlandschap, waar nog altijd kuddes wilde mustangs leven, is nu het grootste industrieterrein van de wereld gevestigd. Bedrijven als Google en Tesla bouwen er in rap tempo reusachtige loodsen die met hun beige kleur opgaan in de dorre omgeving. Over bouwvergunningen wordt niet moeilijk gedaan, de aanwas van gebouwen lijkt grotendeels zonder stedenbouwkundige planning te verlopen. „Dit zijn gebouwen die niet op de klassieke manier bewoond worden”, aldus Koolhaas. „Ze worden vooral ingenomen door machines en robots. Bepaalde elementen zijn helemaal verdwenen uit deze architectuur, zoals felle kleuren. Men leeft er in een beige wereld. En de enige menselijke achterblijvers zijn de beveiligers.”  Hij vertelt over Rusland, waar luchtvaartmaatschappij Aeroflot nog maar een fractie van de steden op het platteland bedient. Plekken die voorheen aangesloten waren met de rest van de wereld, vallen nu weer terug in negentiende-eeuwse omstandigheden en moeten zichzelf opnieuw zien uit te vinden. Tegelijkertijd komen door het smelten van de permafrostlagen in het noorden van Rusland nieuwe gebieden vrij voor landbouw.  Maar er is ook een politieke reden om onze blik in 2018 te richten op het platteland, vindt Koolhaas. In een interview met The New York Times verwees hij afgelopen maand naar de Brexit en de verkiezing van president Trump. „We weten nu wat de politieke consequenties zijn van het negeren van het platteland.”  2017 was het jaar van alternatieve feiten, spannende Europese verkiezingen en openheid over seksuele intimidatie.",other
"SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  ,,Ik heb de eerste mail over de zomer al binnen hoor”, lacht Marcel Steeman, D66-wethouder van Castricum. ,,Er is altijd wel iemand die in de kerstvakantie bedacht heeft dat ze naar die ene Franse camping wil en gelijk maar geboekt heeft. Nu vind ik dat niet zo erg, maar in mijn vorige baan bij een commercieel bedrijf bekleedde ik samen met een andere collega een functie waarbij een van ons altijd aanwezig moest zijn. En als je dan zo’n mailtje binnen ziet komen, is dat toch wel even slikken.”  Quote  Hoe langer je wacht, hoe ingewikkelder het wordt  Piet Fortuin, voorzitter van CNV Vakmensen  1 op de 6 werknemers heeft last van verlofstress, zo blijkt uit onderzoek onder ruim 1.900 werknemers, uitgevoerd door vakbondsorganisatie CNV-Vakmensen. Stress over de periode, stress omdat veel mensen tegelijk op vakantie willen en stress die het geeft met de agenda van de partner. ,,Het circus voor het aanvragen van zomervakantie is het hevigst in januari en soms begint het zelfs al in november en december”, zegt Piet Fortuin, voorzitter van CNV Vakmensen. ,,Uiteraard doen de grootste problemen zich voor rond de schoolvakanties. Veel mensen willen dan vrij, maar het bedrijf moet ook blijven draaien.”  Hoe los je dit collegiaal op? Fortuin: ,,Het beste is om de zomervakantie in januari al als agendapunt mee te nemen. Hoe langer je wacht, hoe ingewikkelder het wordt. Mensen willen nu ook graag boeken. Het is heel belangrijk dat er een transparant systeem is, zodat de vakantieperiodes eerlijk worden verdeeld.""  Wat je volgens Fortuin niet wilt hebben is dat aan Pietje en Klaasje al een vakantie is beloofd en dat Marietje het sluitstuk is geworden en daardoor niet meer zelf kan kiezen wanneer ze weg kan. Daarom: praat er over met elkaar. ,,De manager is hierin heel belangrijk. Hij moet het niet gaan regelen, maar het gesprek organiseren en in de juiste banen leiden. Zorg dat je oog hebt voor elkaars problemen. Wat is redelijk en wat is billijk. Er is geen wettelijke regeling voor, je moet het samen oplossen.”  Een telkens terugkerende discussie gaat over werknemers met schoolgaande kinderen. Want stel: collega A kan alleen tijdens het hoogseizoen weg, omdat zij schoolgaande kinderen heeft en collega B wil ook in dezelfde periode weg, maar heeft geen schoolgaande kinderen. Wie krijgt er dan voorrang? En op welke basis wordt bepaald wie in die periode op vakantie mag? Fortuin: ,,Het belangrijkste is dat je het open en eerlijk met elkaar bespreekt. Je kunt geen rechten claimen, maar wat uit het onderzoek naar voren kwam, is dat werknemers vaak vinden dat mensen met kinderen voorrang hebben in de schoolvakantie. Maar je zou ook kunnen zeggen: vorig jaar heeft de een z’n voorkeursperiode gehad, dit jaar krijgt de ander de keus.”  Je bent verplicht vooraf aan je werkgever te melden wanneer je op vakantie wilt. Als die daar niet binnen twee weken bezwaar tegen maakt, is de vakantie vastgesteld. ,,Werkgevers zijn verplicht om vakantie te geven en alleen met een gewichtige reden kan de vakantie ontzegd worden”, vertelt Pieter van den Brink, advocaat arbeidsrecht bij Ten Holter Noordam. ,,Bijvoorbeeld wanneer het bedrijf zou moeten sluiten omdat te veel werknemers vakantie hebben opgenomen. Een hoop regels omtrent aanvraag van vakantie staan ook in de CAO beschreven. In de notariswereld is het niet gewenst om in december vakantie op te nemen en denk aan het onderwijs. Buiten de schoolvakanties mag verlof worden geweigerd.”  Geen vakantie kunnen opnemen in de gewenste periode kan niet alleen liggen aan collega’s die in dezelfde periode weg willen, maar ook aan het bedrijf zelf. Want wat doe je als de werkdruk zo hoog is dat je je vakantiedagen niet kunt opnemen? ,,In dat geval moet de werkdruk aangepakt worden”, zegt arbeidsjurist Floris Asscher van Pellicaan Advocaten tegen carrièreplatform Intermediair. ,,Vakantie is juist bedoeld om van drukke periodes te herstellen. Dat heet de 'recuperatiefunctie'. Bonden, de ondernemingsraad of een personeelsvertegenwoordiging kunnen hierbij een rol in spelen. Continu een te hoge werkdruk binnen een bedrijf mag geen reden zijn om geen vakantie op te kunnen nemen.”  Terugkerende discussie  Marcel Steeman is niet alleen wethouder en ervaringsdeskundige omtrent de vakantiestress van zijn collega’s, maar ook de maker van de ophefkalender. Een kalender waarop onderwerpen staan die telkens weer tot flinke discussies leiden en waarover vele krantenpagina’s worden volgeschreven. Hij plaatste de ‘collega claimt vakantie’ er ook op. Deze staat tussen de ‘Met een zak chips op de bank huilen om de niet-gehaalde goede voornemens’ en de ‘panter op de Veluwe blijkt zwarte kat’. Steeman: ,,Ik maakte de kalender een beetje als grap, maar op de meeste discussies kun je de klok gelijk zetten. Denk aan wel of niet zoenen bij de beste wensen, de warmste maand ooit gemeten en gedoe of Hemelvaart nou een vrije dag is of niet. Alles wat je bij de koffieautomaat bespreekt eigenlijk. Ook hebben we het elk jaar over een ‘potentieel bewoonbare planeet’ en een wolf die gesignaleerd is.” Dit jaar staat er drie keer ‘Musical Soldaat van Oranje wordt verlengd’, op de kalender. ,,Haha, ja, ik zou echt teleurgesteld zijn als blijkt dat ze er dit jaar echt mee stoppen.”  Lees de beste artikelen op het gebied van werk en carrière via onze wekelijkse nieuwsbrief!",politics
Door het slechte weer stond er tijdens de avondspits een record van meer dan 1500 kilometer file. Na zeven uur stond rond de grote steden het verkeer nog muurvast. Het KNMI heeft code rood afgegeven vanwege gevaarlijk winterweer. Rijkswaterstaat waarschuwt voor zeer gevaarlijke rij omstandigheden.,other
"LezersbriefWie in de 'dwaasheden' van Forum voor Democratie gelooft, moet zich ernstig laten nakijken, schrijft Paroollezer Hein Westerouen van Meeteren. Hij geeft twee oorzaken voor de groei van 'deze apocalyptische partij.'  Het Parool5 november 2017, 08:00  De PvdA domineert de stad. In alle gemeentelijke lichamen, commissies, werkgroepen en overlegorganen heeft deze organisatie zich binnengedrongen, in samenwerking met een bestuurlijke en burgerlijke elite. Inwoners van de grachtengordel die als social justice warriors hun cultuurmarxistische gif spuien over de goedgelovige hoofden van onschuldige burgers, een kartel.  Maar er is verlossing. Er is een koene, frisse partij die de strijd aangaat tegen de maffia en het kartel. Onder de bezielende ­leiding van Annabel Nanninga gaat Amsterdam bevrijd worden.  Op de vraag wie de corrupte en repressieve bestuurders en regenten gaat vervangen als de stad bevrijd is, antwoordt ze: ""Wij."" En daarmee bedoelt ze het Forum voor de Democratie, onder de bezielende leiding van de heer Thierry Baudet, lid der Tweede Kamer der Staten-Generaal en volgens Maurice de Hond inmiddels goed voor 11 Kamerzetels.  Ook Baudet heeft als bevrijder der natie een eigen project. Zoals Amsterdam zucht onder de druk van de PvdA-maffia, zucht Nederland onder de overheersing van Het Partijkartel. Onder de knoet van de criminelen en baantjesjagers van de VVD en andere gevestigde partijen. En van de Eurocraten.  De bestaande, traditionele partijen moeten uit hun ivoren torens en betonnen kazematten komen en de straat op gaan  Wie in deze dwaasheden ­gelooft, moet zich ernstig laten nakijken. Het is de grootste ­lariekoek die ooit als ­serieuze boodschap in de politieke arena werd gekatapulteerd. Maar er zijn nogal wat mensen die geloven in de flagellerende idioterie van Annabel en Thierry.  Mijn opinie is dat er twee oorzaken zijn van de groei van deze apocalyptische partij. Ten eerste is er de psychologische verklaring. Hoe meer Annabel en Thierry zich uiten als bestraffende en hardvochtige mamma en pappa, hoe meer getraumatiseerde kinderen zich aan hun regime willen binden.  Maar de tweede verklaring is belangrijker. Dat is de daadwerkelijke degeneratie van ons partijenstelsel. Het is met het blote oog waarneembaar hoe de gevestigde politieke partijen steeds zwakker functioneren. Ze zijn geen dragers meer van onze democratie, maar juist stagneerders. Het zijn naar binnen gerichte sekten geworden en de kiezer voelt zich grotendeels in de steek gelaten.  Mijn conclusie is dat er spoedig een stevig en overtuigend antwoord moet komen op de arglistige volksmennerij die nu ook Amsterdam bedreigt. Ofwel de bestaande, traditionele partijen moeten uit hun ivoren torens en betonnen kazematten komen en de straat op gaan, ofwel nieuwe, meer overtuigende democratische bewegingen en groeperingen moeten zich aanbieden aan de Amsterdamse kiezer. We mogen ons geliefde Amsterdam niet offeren aan leugenachtige, kijvende en snoevende politieke gelukzoekers. Amsterdam is nog steeds de stad van Eberhard. En we zorgen goed voor de stad en voor elkaar.",politics
"De werknemers van PostNL krijgen 2,6 procent meer loon. Te weinig, vindt de FNV.  Minder en minder brieven worden er verstuurd. En dus staat PostNL niet te springen om hun medewerkers beter te belonen, zelfs al worden er wel steeds meer pakketten verstuurd. Dat merkten de vakbonden al in april toen ze voor het eerst met PostNL om de tafel gingen. “PostNL kwam in het begin vooral met verslechteringsvoorstellen”, zegt Joost Bol, onderhandelaar namens de Bond van Post Personeel (BVPP).  Lees verder na de advertentie  PostNL wilde morrelen aan de toeslag voor onregelmatige tijdstippen en wilde de functiewaardering zo aanpassen dat medewerkers in lagere schalen terecht zouden komen, vertelt Bol. De loonstijging die het post- en pakketbedrijf in eerste instantie bood was bovendien wel heel beperkt. “Het uitgangspunt was zo negatief dat je je bijna afvroeg of het überhaupt nog zin had om te onderhandelen”, zegt Anselma Zwaagstra van CNV Publieke Diensten.  Natuurlijk had het veel beter gekund. Maar dit was het maximaal haalbare  Anselma Zwaagstra, CNV Publieke Diensten  Het duurde wel even voordat al die verslechteringsvoorstellen van tafel waren. En nu ligt er dan toch een principeakkoord. Tenminste, CNV Publieke Diensten, de BVPP en VHP2 zijn akkoord. De FNV ziet vooral een gapend gat tussen wat PostNL biedt en wat de FNV vraagt, zegt Ger Deleij van FNV Publiek Belang. “Dit akkoord biedt 2,6 procent loonstijging over 21 maanden. Voor zo’n lange looptijd zouden wij 6 procent hebben gevraagd.”  Bovendien is de FNV niet blij met de manier waarop PostNL omgaat met het personeel. “Bij de pakketten is de werkdruk heel hoog, terwijl daar veel oude mensen werken. PostNL zou nieuwe mensen moeten aannemen om de werkdruk te verlagen, maar doet dat niet.” Daarbij is de FNV ook nog ontstemd over de manier waarop PostNL payrollconstructies gebruikt om voor zo weinig mogelijk geld aan werknemers te komen. “Wij snappen niet dat andere bonden akkoord gaan met zo’n schamele cao, terwijl er zo veel bij PostNL niet goed gaat.” Daarom dreigt de FNV met acties.  De BVPP heeft het gevoel dat zij het maximale uit de onderhandelingen heeft gehaald. “In ieder geval zijn we gekomen tot een generatiepact, waarbij oudere werknemers makkelijker langer door kunnen werken.” Volgens het generatiepact in het akkoord kan een bepaalde groep oudere medewerkers er voor kiezen om 60 procent van hun contract te gaan werken waarbij ze 80 procent betaald krijgen en ook voor 80 procent pensioen opbouwen.  “Natuurlijk had het veel beter gekund”, zegt Zwaagstra (CNV). “Maar dit was het maximaal haalbare. Dit akkoord is al heel moeizaam tot stand gekomen. De briefpost is nu eenmaal geen bloeiende markt.”",business
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De Amerikaanse senaat heeft vrijdagochtend gestemd tegen de zogenoemde ""skinny repeal"". Het was een laatste poging van president Donald Trump om het door hem gehate Obamacare te vervangen.  Drie Republikeinen en alle Democraten stemden tegen de uitgeklede variant van het zogenoemde ""Trumpcare"".  Eerder deze week stemde de Senaat ook al tegen het afschaffen van Obamacare zonder dat daar een goed alternatief voor op tafel lag.  Het afschaffen van Obamacare, dat ervoor zorgde dat tientallen miljoenen Amerikanen wél zijn verzekerd, was een van de belangrijkste verkiezingsbeloftes van Trump. Het was de derde nederlaag op dit vlak die Trump binnen een week in de Senaat leed.  De belangrijkste aanpassing die de president eiste, is dat de verplichting tot het hebben van een zorgverzekering vervalt. Bovendien zou de verantwoordelijkheid voor het verstrekken van zorgtoeslagen via de staten moeten gaan lopen, en niet via de federale overheid.  Veel Republikeinen zien Obamacare als een verregaande vorm van overheidsbemoeienis. Het plan van Trump zou er echter voor zorgen dat de komende jaren tientallen miljoenen Amerikanen geen zorgverzekering zouden hebben. Vooral zwakkeren in de samenleving zouden hier de dupe van worden, stelden de Democraten en de onafhankelijke rekenkamer van het Congres.  Trump voerde de afgelopen weken de druk op de twijfelende Republikeinen op, onder meer door een lunch voor ze te organiseren en een onophoudelijke reeks Twitter-berichten en speeches waarin hij stelde dat Obamacare ""dood"" en ""een vloek voor het land"" was.  Het verliezen van de stemmingen over Obamacare is extra pijnlijk voor Trump omdat de Republikeinen in zowel de Senaat als het Huis van Afgevaardigden een meerderheid hebben.",politics
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De Amerikaanse president Donald Trump is teruggekomen op zijn woorden over een mogelijke samenwerking met Rusland op het gebied van cyberveiligheid. In een nieuwe tweet laat Trump zondag weten dat een gezamenlijke cyberdienst niet mogelijk is.  De Amerikaanse president Donald Trump besprak de mogelijke samenwerking op het gebied van cyberveiligheid met zijn Russische ambtgenoot Vladimir Poetin tijdens de G20-top dit weekend in Hamburg.  Trump twitterde zondag dat de dienst vooral zou moeten toezien op hackeraanvallen tijdens verkiezingen. Volgens de president is de tijd gekomen om ""constructief samen te werken met Moskou"".  ""Het is niet het domste idee dat ik ooit gehoord heb, maar het komt vrij dicht in de buurt"", zei Graham zondag in het NBC-programma Meet the Press. Rubio twitterde dat ""samenwerken met Poetin aan een cyberbeveiligingsdienst hetzelfde is als samenwerken met Assad aan een eenheid die chemische wapens maakt"".  McCain vond dat Trump Poetin er mee weg heeft laten komen, terwijl de Russische president ""letterlijk geprobeerd heeft de uitslag van onze verkiezingen te beïnvloeden"". ""Ja het is tijd om verder te gaan, maar er moet een prijs betaald worden"", aldus McCain tegenover de Amerikaanse zender CBS.",politics
"3 januari 2018 19:16  Eindelijk! Het is woensdag in 2018. Buiten is het koud en guur, binnen zitten René en Melissa warm bij het haardvuur. Want vandaag te gast is Haagse heldin Melissa, die werd vorige week 'Hagenaar van het Jaar 2017', hoera!",entertainment
"Woensdag, 16 augustus 2017 om 19:20  Ajax maakte woensdagmiddag bekend Dennis Johnsen voor een bedrag van naar verluidt twee miljoen euro over te nemen van sc Heerenveen. De negentienjarige vleugelaanvaller heeft een contract ondertekend dat hem voor vier seizoenen aan de Amsterdamse club bindt en is in zijn nopjes met zijn overstap.  ""Ik ben heel blij voor zo’n grote club als Ajax te tekenen en kijk erg uit naar de start van het seizoen"", zegt de linkspoot op het digitale thuis van zijn nieuwe werkgever. Johnsen hoefde niet lang na te denken toen Ajax zich voor hem meldde in Friesland. ""Het is moeilijk om ‘nee’ te zeggen tegen zo'n grote club. Ze vertelden me hoge verwachtingen te hebben. Ik ben warm welkom geheten door de club. De trainers en spelers zijn aardig.""  Johnsen zal in eerste instantie aansluiten bij Jong Ajax, maar hoopt op korte termijn de overstap te maken naar de hoofdmacht. Hij verscheen woensdag reeds voor de eerste keer op het trainingsveld. ""Het niveau op de training was zoals ik verwachtte, het is fijn om te beginnen"", vervolgt hij. Zijn grootste wapen is naar eigen zeggen zijn snelheid. ""Ik heb bovendien een neusje voor de goal. Ik wil mezelf tonen aan de trainers. Ik wil gewoon goed spelen en dan zien we wel verder.""  Wat heeft het zijn van een miljoenenaankoop te maken met het beginnen bij JA. Hele rare titel VZ. Klopt echt geen meter van.  Zou er plaats zijn bij de selectie? Je mag in de Europese wedstrijden maar 18 man selecteren. Als je kijkt dat er dan nu al eentje moet afvallen. Voor in de competitie zijn grotere selecties toegestaan, Misschien dat ene jaartje even wennen? (komt eigenlijk mijn neus uit, dat wennen bij Ajax).  De titels kloppen altijd wel, maar ze benoemen nooit alles, waardoor je benieuwd raakt naar wie er bedoeld wordt en dus op de link klikt. Het merendeel van de titels worden zo vormgegeven, ben er geen fan van, maar het is nou eenmaal zo.  Waarom weer zo'n titel 'miljoenenaankoop begint bij jong Ajax'. Volgens mij heet hij Johnsen en had dat prima i.p.v, miljoenenaankoop kunnen staan. Ik weet dat hij een paar miljoen heeft gekocht (ongeveer 3, geloof ik). Als we het over een miljoenenaankoop hebben, dan denk ik toch aan een duurdere speler. 3 miljoen is voor Ajax ook niet een geweldig groot bedrag en heeft dus in dit stuk eigenlijk geen meerwaarde.  Ik hoop dat Johnsen een schot in de roos blijkt. Ik heb van Heerenveenfans al lovende reacties over hem gelezen. Het zou mooi zijn als hij inderdaad goed is, dan kan hij misschien Younes uit de basis spelen.  Ken deze hele speler niet. Gezien de leeftijd en dat hij bij Heerenveen ook nog niet gedebuteerd heeft, is een begin bij jong-Ajax logisch.  Jammer , want ik had graag meteen al een goede concurrent voor Younes bij Ajax gezien. Eéntje met snelheid, diepgang en die betrokken is bij goals. De linksbuitenpositie blijft gemankeerd bij ons, teveel trechtervoetbal...  Gewoon een keer younes op de bank zetten. Ik wil neres graag een paar wedstrijden op rechts zien starten. Kan Kluivert of cerny mooi op links en zij zullen echt niet minder zijn dan younes in zijn huidige vorm.  Bogarde, dat komt mooi uit want dat zijn voor zover mij bekend precies de kenmerken van deze speler. Daarbij was hij in de voorbereiding aardig op dreef, dus als hij dat doorzet, verwacht ik dat hij younes er voor de winterstop uit gespeeld heeft  Ik snap Ajax niet goed dat ze nog meer geld hebben uitgegeven aan jeugd spelers (Johnsen, Ylatupa en Danilo Pereira) dan aan versterkingen voor het eerste elftal. Het lijkt wel of het technische hart gewoon geen kampioen wilt worden dit seizoen!!!En dat terwijl Ajax gewoon zo'n 90 miljoen ontvangt aan transferinkomsten deze zomer (na verkoop Sanchez).  Ik snap niet dat jij altijd zoveel te zeiken hebt op het bestuur van Ajax. Het is geen Football Manager waarin je met drie keer klikken iedere speler kunt kopen... Sommige grote talenten uit Zuid-Amerika willen gewoon niet naar de Eredivisie komen waar ze minder kunnen verdienen dan in La Liga of de Premier League en ook nog eens bij Roda, Pec, Sparta etc op een plastic veld spelen waar je op moet passen na een sliding niet naar het ziekenhuis te hoeven omdat er een stuk kurk in je oog zit. Dan moet je je als Nederlandse club nu eenmaal richten op talenten die nog niet op de radar staan bij de internationale top (zoals een Yerry Mina). Sanchez was een mazzeltje, daar gaan we flink mee cashen en weer op zoek naar de volgende.  Het beleid van Ajax is gewoon verstandig, goed en gericht op de langere termijn. Die Johnsen gaat dit seizoen echt wel wat minuten in het eerste maken en kan een pareltje worden.  Ik ben van mening dat Ajax wat extra'staat moet doen (extra investeren in kwaliteit op zwak bezette posities) omdat Ajax al jaren op rij geen prijzen meer heeft gewonnen en jaren op rij de poulefase CL niet heeft bereikt. Dat is Ajax onwaardig!! Nee, in plaats daarvan gaat Ajax er juist mee akkoord dat de selectie flink wordt verzwakt en zet het een onervaren nitwit als trainer aan. Alsof ze met stappen achteruit wel prijzen gaan pakken? Echt onbegrijpelijk!!En valt gewoon te omschrijven als puur wanbeleid!!  Ik snap je ook wel, maar dit is de realiteit. Sinds midden jaren '90 (waarin onervaren nitwit Louis van Gaal ons de CL heeft gebracht) zijn de verhoudingen compleet verschoven. Dat Ajax niet ieder jaar Champions League speelt komt niet door Overmars, maar door de opmars van clubs als Psg, Monaco, Chelsea en City. En nu weer AC Milan. Clubs die een speeltje zijn van een steenrijke eigenaar die eerst 40 en 50 miljoen en inmiddels 100 miljoen zijn gaan betalen voor een speler.  Daarnaast de beleidsbepalers bij de Uefa (en Fifa en zeker ook Knvb) die er geen stokje voor steken en maatregelen nemen voor meer nivellering. Dat Financial Fair Play is ook een lachertje natuurlijk, maar een club als Vitesse heeft daar al meer last van gehad dan PSG die net het record voor duurste speler even verdubbeld.  Aan je leeftijd te zien, 20 als ik me niet vergis, heb jij vanaf je dertiende Ajax vier keer op rij kampioen zien worden en ben jij gaan denken dat dat normaal is? De zes jaar ervoor heb ik Ajax geen enkele keer kampioen zien worden en ook geen finale Europa League zien halen. Vorig jaar scheelde het in de competitie maar 1 punt he. Een heel duur punt, maar het gaat echt zo slecht niet met Ajax.  Op zich een zelfde scenario als Frenkie De Jong zou niet verkeerd zijn, je ontwikkelen in de luwte en langzaam brengen, niks mis mee. Maar dan is 2 miljoen wel een flink bedrag, dat was bij De Jong flink lager. Nu vindt je sneller dat hij wel bij het eerste moet aanhaken.  Ajax koopt relatief veel jonge spelers om ze op te leiden om eventueel het eerste te halen. Deze spelers zijn goedkoop jong genoeg om bijgeschaafd te worden en een deel er van is goed genoeg voor het eerste, waardoor er minder dure spelers aangetrokken hoeven te worden.  Je moet inloggen om te reageren. Heb je nog geen account? Dan kun je je gratis registreren.Inloggen  Ajax maakte woensdagmiddag bekend Dennis Johnsen voor een bedrag van naar verluidt twee miljoen euro over te nemen van sc Heerenveen. De negentienjarige vleugelaanvaller heeft een contract ondertekend dat hem voor...Lees verder",entertainment
"Op de Griekse eilanden wonen vluchtelingen nog steeds in overvolle tentenkampen, maar op het Griekse vasteland lijkt de situatie onder controle. Duizenden families wonen er (tijdelijk) in appartementen, tussen de Grieken, met dank aan veel EU-geld.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Zabir Mahmoud is een grote Syrische man, met een borstelige snor. Hij gaat zitten op een stoel in zijn appartement en kijkt naar zijn bezoek op de chique, met bloemenmotief gestoffeerde banken. Hij ziet de schilderijtjes aan de muur, buiten het balkonnetje met nog net wat novemberzon. ,,Dit is zo veel beter dan het tentenkamp waar we hiervoor woonden. Ik ben er heel blij mee en dankbaar.” Zijn vrouw lacht en knikt, twee kinderen zitten op haar schoot. ,,Tien maanden in een tentenkamp was héél lang.”  De familie vluchtte uit de Syrische stad Aleppo en woont nu in een smal straatje in het Griekse Livadia, anderhalf uur rijden van Athene. Een stadje van 30.000 inwoners, tussen de bergen. Op een enkele top ligt de eerste sneeuw van het jaar. Ze konden er in een gemeubileerd appartement trekken, dat wordt verhuurd door de Griekse eigenaar. Met een eigen voordeur, een eigen gang. Een appartement waarvan je, als je het als toerist via Airbnb had gehuurd, een klein sprongetje van geluk had gemaakt. De kinderen gaan er nu naar school, vader en moeder wachten op wat de toekomst hen gaat brengen. Dat ze in Livadia blijven, is niet waarschijnlijk.  Zoals de Mahmouds zijn er ruim 17.000 vluchtelingen in Griekenland: zij konden een van de 21 nog bestaande kampen verlaten en zijn tijdelijk ondergebracht in door particulieren verhuurde appartementen. Soms chique (zoals de woning van de Mahmouds), meestal sober gemeubileerd. Met alle benodigdheden om te leven, zoals stapelbedden, koelkast en keukengerei. En een ‘cashcard’ om eten van te kopen: 150 euro per maand voor een alleenstaande vluchteling, 500 euro voor een gezin met vier kinderen, bedragen gebaseerd op de sociale uitkeringen die Grieken zelf krijgen. Ze zijn in verschillende stadia van de asielprocedure, hun verblijf in het appartement is tijdelijk. Vooralsnog.  Het project is onder meer mogelijk gemaakt door 209 miljoen euro noodhulp van de Europese Commissie, op een totaal van 440 miljoen euro noodhulp aan de Grieken. Van dat geld huren de VN-vluchtelingenorganisatie UNHCR en lokale hulporganisaties appartementen en brengen er vluchtelingen in onder. Een unicum: het is voor het eerst dat de EU noodhulp verleent in Europa zelf.  Alleen konden de Grieken de vluchtelingencrisis niet aan. Op het hoogtepunt kwamen er op Lesbos 4.000 mensen per dag aan. Ze trokken door naar het vasteland en wie er niet in slaagde door te trekken naar Noord-Europa, bleef in Griekenland. Ze sliepen in de parken in Athene, in de leegstaande stadions van de Olympische Spelen van 2004 en in overvolle tentenkampen aan de grens tussen Griekenland en Macedonië.  Er zijn nog 46.000 vluchtelingen in Griekenland, maar de ergste nood is voorbij, op het vasteland althans. Onder meer dankzij Giota Poulou, de energieke burgemeester van Livadia, die haar nek uitstak. Haar gemeente was een van de eerste die het accommodatieplan opzette. ,,De overheid wilde hier een kamp bouwen, maar wij wilden een meer humanitaire vorm van opvang”, vertelt ze in de raadszaal. Het ging niet zonder slag of stoot. ,,Er was veel weerstand tegen de komst van vluchtelingen.” Toen de burgemeester opperde een eeuwenoude moskee in de stad te heropenen voor de nieuwe moslim-inwoners, noemde de oppositie haar een jihadist. ,,Toen de vluchtelingen kwamen, bleken het vooral gezinnen met kleine kinderen te zijn, dat veranderde de blikken van de inwoners hier al. Het gaat nu prima, er zijn nauwelijks spanningen.”  Zo prima dat inmiddels acht gemeenten op deze manier vluchtelingen huisvesten en meerdere gemeenten op de wachtlijst staan. Er wonen 420 vluchtelingen in Livadia, in 70 appartementen. Iets meer dan 1 procent van het totale aantal inwoners. ,,Je moet wel een juiste balans vinden. Ik heb inwoners die zelf niet genoeg geld hebben om hun huis te verwarmen, die worden boos als vluchtelingen geld krijgen om dat wel te doen.”  Daarmee raakt Poulou een achterliggend probleem: de financiële crisis in Griekenland. Daar zat het land al diep in toen de vluchtelingencrisis er nog eens overheen kwam. Het is een van de oorzaken dat hulporganisaties geen problemen hebben om leegstaande appartementen te vinden. Door de crisis konden veel Grieken zelf de huur niet meer betalen, kinderen trokken weer bij hun ouders in.  Grieken die hun huis uit moeten, waarna er, met EU-subsidie, vluchtelingen in komen wonen, het klinkt als benzine op het vuur van populistische politieke partijen. ,,Klopt”, zegt de linkse politicus Lefteris Papagiannakis, een van de tien viceburgemeesters van Athene, en verantwoordelijk voor het vluchtelingenbeleid van de stad. ,,Daarom moeten we ook heel duidelijk het andere verhaal vertellen. Dat deze mensen de gemeenschap ook geld opleveren: Grieken kunnen door dit project hun leegstaande appartement verhuren, de vluchtelingen geven het geld dat ze krijgen hier uit. Hadden we niets gedaan, dan sliepen ze hier nog in het park.” Zijn stad heeft nog een groot vluchtelingenkamp (1.700 mensen wonen er in containers), maar herbergt inmiddels veruit de meeste vluchtelingen in appartementen: 11.000.  Ranem (26) uit Homs (Syrië) is een van hen. De jonge vrouw woont in een appartement in Athene met haar tweeling van 4,5 en haar 1,5 jaar oude zoontje. Met haar roze horloge en een roze telefoonhoesje met glittertjes, is ze zelf nog meisjesachtig. Haar man is omgekomen in Syrië. Als je vraagt wat er is gebeurd, wellen tranen op in haar ogen en kan ze niet verder vertellen. ,,Het is lastig hier alleen, in Griekenland, met mijn kinderen”, vertelt ze in een van de lokalen van een schooltje waar vluchtelingenkinderen ’s middags opvang of extra les kunnen krijgen. Ze komt elke dag naar die school, haar tweeling speelt er graag met andere kinderen. En het geeft haar wat rust, want ze is blij dat ze niet meer in een kamp woont, maar: ,,We delen ons appartement met een andere vrouw met een kind. Dat gaat niet goed samen.” Weer wellen tranen op in haar ogen. Later zegt ze, in een onbewaakt ogenblik: ,,Alsjeblieft, help me.”  Ranem wil niet in Griekenland blijven, maar naar haar broer in Duitsland. Ze heeft een aanvraag voor gezinshereniging gedaan. Net zoals de Mahmouds in Livadia dat hebben gedaan: twee van hun kinderen wonen al in Duitsland, ze hebben elkaar al tijden niet gezien. Zabir Mahmoud: ,,We wonen hier prima. De buren zijn vriendelijk. Als het zou kunnen, zou ik mijn kinderen vanuit Duitsland hierheen halen. Maar wat moet ik in Livadia doen? Ik ben elektricien, maar er is hier geen werk. Geen vluchteling hier die ik ken, kan een baan vinden.” Het vinden van werk is al een probleem voor de inwoners van het stadje zelf, de werkloosheid is er hoog.  Zo zijn er nog honderden gezinnen die door willen, meestal naar Duitsland. Vaak ook is hun verzoek tot gezinshereniging al goedgekeurd, maar duurt het maanden totdat alle documenten gereed zijn. ,,Het grote wachten”, noemen hulpverleners het. De Mahmouds kregen hun goedkeuring al in maart, maar de reispapieren blijven uit. Het leidt tot spanning tussen Griekenland en Duitsland, waarbij de eerste de laatste ervan beschuldigt de procedures opzettelijk te rekken. De vluchtelingen zelf raken ondertussen zo gefrustreerd dat begin deze maand enkele gezinnen dagenlang een hongerstaking hielden op het centrale plein van Athene.  Aan de horizon doemt nog een probleem op: het huisvestingsproject geldt officieel alleen voor vluchtelingen die nog in procedure zijn. Wie asiel krijgt in Griekenland én daar ook wil blijven, moet op termijn het appartement uit en zelf huisvesting regelen. Viceburgemeester Papagiannakis van Athene: ,,Dat is een probleem, want er is nauwelijks sociale woningbouw in Griekenland.” Het noodhulpbudget van de EU stopt eind 2018. ,,Dit project heeft heel veel problemen opgelost, het zal moeten worden overdragen aan de Griekse overheid en de gemeenten. En die zullen er geld voor moeten vinden, maar dat is een probleem: we hébben namelijk geen geld.”  Op 1 oktober waren volgens de UNHCR nog 46.462 vluchtelingen in Griekenland, 13.652 van hen zitten ‘vast’ op de eilanden, waar de situatie een stuk slechter is dan op het vasteland. De meesten zitten in overvolle kampen. Velen mogen de eilanden niet af omdat ze zijn aangekomen na de zogenoemde EU-Turkije-deal van maart 2016. Iedereen die na die deal is aangekomen, moet in principe terug naar Turkije om daar te worden opgevangen of te wachten op relocatie naar Europa.  Omdat er nog steeds honderden mensen per maand met bootjes oversteken vanuit Turkije, groeit de druk op de toch al overvolle opvangkampen op de eilanden. Hulporganisaties hebben al meerdere keren alarm geslagen over de erbarmelijke omstandigheden. Huisvesting in appartementen, zoals nu op het vasteland gebeurt, komt nog nauwelijks van de grond. Onder meer omdat er simpelweg minder huisvesting beschikbaar is.",entertainment
"Catalonië is de regio waarin de islamitische gemeenschap het meest fundamentalistisch van Europa is, stelt de Spaanse El Mundo. Het is een kweekvijver van jihadistische terroristen uit binnen- en buitenland. Lees hieronder ook de commentaren uit belangrijkste Spaanse kranten.  El MundoDe terroristische aanval door Islamitische Staat gisteren in het centrum van Barcelona toont dat het jihadisme zonder enige twijfel de grootste bedreiging vormt voor de vrede en veiligheid in de wereld. Volgens dezelfde modus operandi als in Berlijn, Londen, Nice, Stockholm en Parijs hebben drie terroristen een busje gebruikt om onschuldige wandelaars op straat aan te vallen. Hoewel de herkomst van de drie nog moet worden onderzocht moeten we niet vergeten dat volgens de experts Barcelona, samen met Ceuta, Madrid en Melilla, een van de voornaamste steden is waarin het radicale salafisme de meeste aanhangers heeft geworven, zowel nationaal als internationaal.  Catalonië is de autonome regio waarin volgens de veiligheidsdiensten de islamitische gemeenschap fundamentalistische trekken vertoont en banden onderhoudt met extremistische groeperingen in heel Europa. Ook gaan daar de radicaliseringsprocessen het snelst. IS werft ongestraft via moskeeën die niet worden gecontroleerd en de jihadistische propaganda verspreidt zich via internet.  De Catalaanse autoriteiten hebben hun electorale belangen, gekoppeld aan hun streven naar onafhankelijkheid, soms zwaarder laten wegen dan de nationale veiligheid. De recente verliezen die IS in Syrië en Irak heeft geleden hebben een terroristisch offensief teweeggebracht. Daarom is het nodig dat de militaire acties tegen IS-bases blijven doorgaan, en dat alle Europese landen de samenwerking versterken om de terroristische dreiging aan te pakken. Uitwisseling van informatie tussen de staatsveiligheidsdiensten en de politiemachten in de autonome regio’s moet een prioriteit zijn om de veiligheid te waarborgen. Er zijn veel Spaanse successen geweest in de strijd tegen de terreur, maar ten koste van alles moet worden voorkomen dat Spanje zich ontwikkelt tot een basis voor jihadisme.  18 augustus 2017, 11:25  Het terrorisme kiest nauwgezet zijn vijanden en deze keer heeft het een stad gekozen die als geen ander de geest vertegenwoordigt van openheid, democratie en pluriformiteit, precies wat het terrorisme wil inperken, staat in het Commentaar van El Pais. De aanval treft het hart van een dynamische en kosmopolitische stad die miljoenen bezoekers uit de hele wereld trekt en een Europese en Mediterrane economische en culturele motor is met een grote spankracht. Sinds 11 maart 2004 is Spanje van een terroristische aanslag gespaard gebleven. Maar deze misdaad is een wake-upcall voor een terugkeer naar de realiteit.  We juichen het toe dat president Mariano Rajoy heeft besloten, samen met de regering van Catalonië, de leiding ter hand te nemen in het antwoord op de aanval. We doen een beroep op de regering dit te intensiveren zodat het niet tijdelijk is.  Wij vinden dat het hierbij niet moet blijven. Helaas is er op dit moment sprake van maximale politieke verwarring in Catalonië. Een aanval van deze grootte moet een wake-upcall zijn, Catalaanse politici moeten terugkeren naar de werkelijkheid. De strijd tegen het terrorisme vereist een maximale samenwerking tussen het Catalaanse bestuur en dat van de staat, en tussen de veiligheidsdiensten. Er moet absoluut onderling vertrouwen zijn. We doen daarom een beroep op de regering en Catalaanse politiek om zich te zetten aan een realistische agenda voor de wezenlijke problemen die de burgers van Catalonië hebben.  18 augustus 2017, 11:21  Alle terroristische aanslagen zijn anders, maar tegelijkertijd zijn ze allemaal hetzelfde, schrijft Rosa Diez in haar bijdrage voor de krant El Espanol. ‘Er is pijn, er is angst, er zijn onschuldige slachtoffers. En er zijn schuldigen. De moordenaars zijn altijd schuldig, schuldig zonder genade.’  ‘Terrorisme heeft maar een enkel doel: de democratie verslaan en vrije samenlevingen vernietigen. Met de dood willen terroristen hun totalitaire model, politieke leer - religieus of niet - opleggen.’  Volgens Diez zijn er nauwelijks verschillen tussen de ETA-terrorist en de IS-terrorist. ‘De jihadistische terrorist beschouwt allen die niet aan zijn wet zijn onderworpen als minderwaardig. Hij gelooft dat hij naar de hemel zal gaan door ze te vermoorden. Daarom is hij bereid zichzelf te offeren. De Baskische terrorist ziet de Spanjaarden ook als ongelovigen die de dood verdienen; maar hij leeft meestal heel goed op aarde en heeft geen haast om naar de volgende wereld te gaan. Beiden zijn wrede wezens die hun slachtoffers dehumaniseren zodat ze hen zonder het geringste berouw kunnen vermoorden. Beiden vermoorden ons voor wat we zijn: vrije burgers. Beiden zijn onze gedoodverfde vijanden.’  Er is geen tijd te verliezen, vindt Diez. ‘Zij, de slechteriken, zijn verenigd in hun radicalisme. Wij, de goeden, kijken toe vanaf de zijkant. We hebben ons zelfs gesplitst toen het tijd was voor de eerste persconferenties.’  ‘Nee, huilen is niet genoeg. Een beroep op eenheid is ook niet genoeg, want eerst moeten we beslissen waar we ons voor willen verenigen. De eenheid van de democraten moet slechts één doel hebben: het terrorisme verslaan. Verslaan is niet hetzelfde als begrijpen, het is geen dialoog, verslaan betekent hen vernietigen.’  Verslaan is niet hetzelfde als begrijpen, het is geen dialoog, verslaan betekent hen vernietigen  18 augustus 2017, 11:19  De kracht van dit type terrorisme is zijn willekeurige karakter: de burger is zich er voor het eerst van bewust dat hij ook slachtoffer kan worden, schrijft Isabel Llanos López in de Spaanse krant El Periodico. ‘Het gaat niet meer zoals vroeger om aanslagen die zich richten op politici en publieke persoonlijkheden.’  ‘We moeten leren leven met deze nieuwe realiteit’, stelt Llanos López. ‘We moeten ons bewust zijn van de dreigingen en onszelf opvoeden om actieve waarnemers te zijn. Iedere burger kan iets observeren, iets horen, iets opmerken dat relevant is om het kwaad op te sporen. Het is essentieel om dit met de veiligheidsdiensten te delen, om een gemeenschappelijk front te vormen, en om je oplettendheid niet te laten varen. We moeten volwassen worden en verantwoordelijkheid nemen.’  Het is nu niet de tijd om schuldigen aan te wijzen, vindt Llanos Lopez. ‘Het is tijd om ons bewust te zijn van de situatie en samen te werken om de vijand te verslaan.’  17 augustus 2017, 11:35  Niemand zal betwisten dat onze kennis over de eigen geschiedenis een opknapbeurt behoeft. (...) Maar de manier waarop de formerende partijen in Den Haag zo’n opknapbeurt willen uitvoeren, geeft te denken. Scholen moeten leerlingen onderwijzen in de tekst, betekenis en melodie van het Wilhelmus. Op hun 18de verjaardag krijgen ze een boekje over de geschiedenis van Nederland. Dit plan is een stap terug in de tijd, bedacht door oudere mannen die in de vorige eeuw in de schoolbanken zaten. Met de melodie is niets mis, maar de tekst van het Wilhelmus sluit allang niet meer aan bij deze moderne tijd.  Mocht het plan er komen, dan is het aan leerkrachten, en dat is hen wel toevertrouwd, om er een ‘vertaalslag’ op los te laten. Onze geschiedenis, inclusief de zwarte bladzijden, is het absoluut waard om er ruim aandacht aan te besteden, maar dan wel op een manier die minder op de lachspieren werkt.  De Telegraaf, column Rob HooglandVoor ons zijn het eerste en het zesde couplet de bekendste, maar wat te denken van het achtste: ‘Als David moeste vluchten / voor Sauel den tiran / zo heb ik moeten zuchten / als menig edelman / Maar God heeft hem verheven / verlost uit alder nood / een koninkrijk gegeven / in Israël zeer groot.’  Leg dat maar eens uit op het gemiddelde vmbo, waar allen het noemen van de naam Israël voor een intifada zorgt. Dat laat niet onverlet dat het verklaren van het Wilhelmus zelfs daar binnen enkele maanden kan worden afgerond. En dan, Rutte, en dan? Behandelen we dan weer de Holocaust?  NRC Next, column Tom-Jan Meeuws  Het plannetje, dat nog niet door de onderhandelaars zou zijn geaccordeerd, komt natuurlijk voort uit het nationale identiteitsverlangen: we willen opeens allemaal weten wie we zijn, als individuen en als natie. CDA-leider Buma noemde daarom tijdens de campagne het Wilhelmus , en zo zijn we hier beland: een land dat ondanks economische voorspoed in verwarring over zijn zelfbeeld verkeert. (..)  Nederland dankt zijn succes vooral aan zijn bestuursmodel, dat medezeggenschap gunde aan de maatschappij, zodat inschikken voor anderen, samenwerking en schappelijkheid nationale waarden werden.  Maar toen woensdag de voornaamste vertegenwoordigers van deze traditie, werkgevers en werknemers, kwamen praten met formatieonderhandelaars, kreeg dit amper aandacht. Den Haag was bezig met de gemoedstoestand van Segers en die kletskoek over het Wilhelmus: wij zijn voortaan zo begaan met het nationale identiteitsverlangen dat we zelfs voor nationale kernwaarden als redelijkheid en toegeeflijkheid amper nog aandacht opbrengen.  Het is Donald Trump gisteravond toch nog weer gelukt een groot deel van de media en de politici te shockeren. Het geweld bij de extreem-rechtse manifestatie in Charlottesville was net zo goed te wijten aan de linkse tegenbetogers, zei hij op vragen van journalisten op een geïmproviseerde ‘persconferentie’ over infrastructuur. Daarmee haalde hij zijn eerdere, voorgelezen ‘correcte’ verklaring weer onderuit. Verbijstering, verontwaardiging en grote zorgen klonken meteen in het CNN-programma van Wolf Blitzer, wiens vier grootouders door de Duitse Nazi’s zijn vermoord en nu een Amerikaanse president een groep hoorde paaien die de leus riep: ‘Joden zullen ons niet regeren!’ Dit is het kantelpunt voor Trumps aanhang, denkt hij.  ‘Dank u president Trump voor uw eerlijkheid en moed om de waarheid te vertellen over #Charlottesville & de linkse terroristen van de BLM/Antifa te veroordelen’, tweette David Duke, de bekendste voorman en ideoloog van de ‘white supremacists’, de groeperingen die het witte ras als superieur beschouwen.  Morele meltdownDat was voor CNN’s Blitzer een duidelijk teken welke kant Trump in wezen heeft gekozen. Hij vroeg: zijn we nu getuige van het historische kantelmoment waarop de ontmaskering van Trump voor zijn eigen gematigde, Republikeinse achterban begint? Van Trumps morele ‘meltdown’?  De Republikeinse voorzitter van het Huis, Paul Ryan, reageerde in ieder geval snel nadat de schokkende beelden van Trumps boze woordenwisselingen met journalisten in de lobby van zijn Trump Tower in New York op de televisie waren verschenen. ‘De uitspraken waren ‘weerzinwekkend’ en ‘er kan geen morele ambivalentie bestaan’. Senator Marco Rubio (rivaal van Trump in de voorronde) tweette: ‘De #WhiteSupremacy groepen zullen het als een overwinning zien 50 procent van de schuld te krijgen’, en: ‘We mogen niet toestaan dat dit oude kwaad een wederopstanding maakt.’  CNN liet de zwarte mensenrechtenactivist Cornell William Brooks (leider van de NAACP) aan het woord. ‘Dit is geen kwestie van blank tegen zwart’, zei die. Dit is een ‘strijd tegen onverdraagzaamheid’, zoals gepropageerd door Trump. ‘Ik zie niet hoe hij zich nog uit de morele afgrond kan werken.’  De Democratisch senator Richard Blumenthal was aangeslagen, ook zijn Joodse familie vluchtte voor de Nazi’s naar Amerika. Hij had niet gedacht vergelijkbare taferelen van fakkeldragende en anti-semitische leuzen scanderende nazi’s nu nog in de VS te moeten zien. ‘Er mag niet meer worden goedgepraat: dit was een terroristische, binnenlandse aanslag.’ En hij voegde eraan toe dat minister van Justitie Sessions dat goed had verwoord (een schimpscheut naar Trump). Vrijdagavond reed de extreem-rechtse activist James Alex Fields met een auto in op de menigte van tegenbetogers en doodde Heather Heyer.  De commentatoren bij Blitzer waren eensgezind in hun afkeuring van Trumps uitbarsting (ook de Republikeinse senator John McCain kreeg een veeg uit de pan). David Axelrod: ‘De kiezers van Donald Trump kozen niet hiervoor, maar om hun frustraties te uiten.’ Ze zouden zich nu wel achter hun oren krabben, dacht hij.  Jeffrey Toobin (The New Yorker) vond dat de anderen wat al te hard van stapel liepen in hun hoop dat Trump zijn Waterloo heeft gevonden. ‘Ik ben wat cynischer.’ Het zou best kunnen dat er veel meer witte aanhangers van Trump zijn die deze vrijage met extremistische randgroepen wel prachtig vinden dan de CNN-kijkers denken, zei hij.  15 augustus 2017, 11:24  Een volgend kabinet gaat geen voorstellen doen om de regels rond hulp bij zelfdoding te verruimen https://t.co/xYG1doE26J  Geen voorstellen om de regels rond hulp bij zelfdoding te verruimen. Wel meer onderzoek naar embryo’s. De VVD, CDA, D66 en ChristenUnie overwegen elkaar vrij te laten bij stemmingen over de belangrijkste medisch-ethische kwesties. Dat blijkt uit een compromistekst van informateur Zalm, die is ingezien door het AD. De fracties hebben nog geen akkoord bereikt, maar als de beoogde regeringspartijen ermee instemmen is dat een positieve ontwikkeling, betoogt oud-Kamervoorzitter Frans Weisglas.  Vorig week pleitte u in een opiniestuk dat medisch-ethische kwesties niet in het regeerakkoord thuishoren. Het lijkt alsof de fractievoorzitters daar nu in meegaan.  ‘Het gaat om een compromistekst van informateur Gerrit Zalm, het is nog de vraag of de fracties daarmee akkoord gaan. Als het klopt, dan is het een positieve ontwikkeling. Toen ik vanochtend de eerste berichten op Twitter las, dacht ik dat het om uitruilen ging, wat ik een slechte zaak had gevonden. Maar dit is een goede zaak, zeker als het gaat om voltooid leven. Daarover moet een diepgaande maatschappelijke discussie worden gevoerd. Het is echt een vrije kwestie waarover ieder individueel Kamerlid moet stemmen.’  Ook schreef u dat het bij de formatie niet moet gaan over embryo-onderzoek. In de compromistekst staat juist dat de Embryowet moet worden verruimd. Wat vindt u daarvan?  ‘Ik hink op twee gedachten: ik ben teleurgesteld dat ze embryo-onderzoek in de formatie willen regelen, anderzijds vind ik het een goede ontwikkeling. Het is namelijk belangrijk om onderzoek te verruimen ten behoeve van de wetenschap en van de zorg en welzijn van toekomstige patiënten. Persoonlijk kan ik mij erin vinden, maar het zou mooier zijn als die kwestie vrij was gelaten.’  U hoopte dat de fractievoorzitters van VVD, CDA, D66 en ChristenUnie minder naar het kortetermijnbelang van hun partij zouden kijken en zich meer richten op het landsbelang. Wordt dat nu gedaan?  ‘Ja, ze zijn afgestapt van het partijbelang. D66 zou uit partijbelang hebben kunnen proberen het onderwerp levenseinde op hun manier in de formatie te regelen. Zij kunnen het namelijk helemaal kwijtraken als het een vrije kwestie wordt. Dat is een risico voor D66. Maar op dit punt lijkt dat het kortetermijnbelang en het partijbelang wijken voor het algemeen belang. Dat is een goede zaak. ’  Verwacht u dat er binnenkort een kabinet is?  ‘Laten we niet vergeten dat er nog veel andere ontwerpen zijn. Op gebied van klimaat staan D66 en ChristenUnie bijvoorbeeld tegenover VVD en CDA. Als VVD’er vind ik dat overigens jammer. Ik zou willen dat mijn partij meer een klimaatpartij zou zijn. Maar mijn gevoel zegt dat de formatie gaat lukken. Als de onderhandelaars in oktober nog met lege handen staan is dat bovendien ongelooflijk slecht voor het aanzien van de politiek.’  Na het geweld in Charlottesville dit weekend zijn alle ogen op Trump gericht. Wat hebben de rechtse demonstraties en tegendemonstraties te maken met zijn presidentschap? Maar volgens The Wall Street Journal wordt het grotere probleem genegeerd: de identiteitspolitiek.  'Politici en journalisten reduceren het geweld in Charlottesville, Virginia tot een debat over Trumps woorden en intenties. Maar het grotere gif dat tot zulke gebeurtenissen leidt, is identiteitspolitiek – en dat zal niet stoppen als Trump weg is.  'In Virginia zag je de pathologie van de witte nationalistische beweging aan het werk. Zij is verantwoordelijk voor het geweld. Vooral politieke conservatieven moeten deze racistische impulsen veroordelen – en het goede nieuws is dat veel prominente conservatieven dit ook doen. Trump kreeg veel kritiek omdat hij haat ‘aan vele kanten’ veroordeelde zonder de witte nationalisten te noemen.  'Maar het is te makkelijk om alle aandacht op Trump te richten en het grotere probleem van identiteitspolitiek te negeren. De politiek van witte superioriteit was lang een rechts gif, maar de burgerrechtenbeweging stond er tegen op en overwon in de jaren zestig met Martin Luther Kings taal van gelijke kansen en rechtspraak die kleurenblind is.  'Dat beginsel is helaas overboord gezet ten gunste van een nieuwe identiteitspolitiek die Amerika opnieuw wil verdelen volgens ras, etniciteit, sekse en zelfs religie. ‘Diversiteit’ is nu de rechtvaardiging voor al deze verdeling. Sommigen willen het hele bestaan in Amerika reduceren tot deze categorieën – en politieke macht, contracten, banen en nu zelfs salarissen in de particuliere sector toewijzen op grond van de politiek van huidskleur of sekse - in plaats van verdienste.  'Een bot tribalisme ligt op de loer. Een politiek die gefixeerd is op onuitwisbare verschillen zal leiden tot wrok die extremisten op een lelijke manier kunnen uitbuiten.'  The New York Times ziet het niet veroordelen van de witte nationalisten als impliciete steun van Trump.  'Laten we de fictie opzijzetten dat president Trump witte nationalisten tevreden stelde door zo zwak te reageren op het neonazigeweld dat zaterdag leidde tot de dood van Heather Heyer. De neonazi’s hebben zijn boodschap luid en duidelijk gehoord.  'Na de aanval, voordat hij sprak, raadpleegde Trump zijn adviseurs. Zij vertelden hem de gewelddadige witte nationalisten te veroordelen. Dat deed hij niet. In plaats daarvan sprak hij over 'haat, racisme en het geweld aan vele, vele zijden'. Trump is de enige in de moderne presidentsgeschiedenis die demonen van onverdraagzaamheid en intolerantie in dienst stelt van zichzelf. Hij begon zijn politieke carrière met een leugen over het burgerschap van Barack Obama en veroordeelde de woorden en daden van witte nationalisten, neonazi’s, leiders van de Ku Klux Klan en andere racisten die zich verenigden niet.  'Trumps angst om het kwaad van zaterdag bij naam te noemen steekt scherp af tegen zijn gretigheid om islamitische terreur uit te roepen.  'Ondertussen hebben enkele Republikeinse Congresleden het geweld in Charlottesville veroordeeld, ook in de politiek. Senator Cory Gardner uit Colorado zei over witte nationalisten: 'We willen hen niet in onze basis, ze zouden niet onze basis moeten zijn, we zouden hen geen deel van de basis moeten noemen.'  'Maar Trump doet dat wel, en in zijn wanhoop om zijn mislukte presidentschap te redden, heeft hij opnieuw aan hen vastgeklampt.'  Frank Kalshoven hoopt dat de kabinetsformatie zich nog minimaal tot kerstmis voortsleept. Nog mooier zou het zijn als de PvdA breekt met het demissionaire kabinet. Dat zou betekenen dat er geen extra geld wordt uitgegeven, zodat we, met een economische groei van 2 procent als rugwind, de staatsschuld laten slinken en buffers opbouwen voor tijden van economische tegenwind.  Hassan Bahara beveelt aan om naar het programma Gemengde relaties van Iris van Lunenburg te kijken. Als zwarte vrouw die alleen op witte mannen valt krijgt ze soms kritiek van andere zwarten op haar partnerkeuze.  Het Centraal Bureau voor de Statistiek ziet gemengde relaties juist als voorbeeld van geslaagde integratie, signaleert Bahara. Hij ziet zijn eigen gemengde relatie helemaal niet als een integratieproject en keert zich dan ook tegen politisering van liefdesrelaties.  Elma Drayer heeft het, wat minder subtiel, over dezelfde Van Lunenburg: ‘Nog zoiets pijnlijks: de programmamaker vertelt dat ze in een 'witte yuppenwijk' woont, graag op terrasjes oesters eet, musea bezoekt. Maar als ze op Instagram een foto post van pakweg een borrel bij het Rijksmuseum krijgt ze sneren als: 'Je voelt je wit, hè?'  Ook Drayer beveelt aan om de film van Van Lunenburg te bekijken (dinsdag 15 augustus, 21 uur, NPO 3).  Hoezo kunnen we ‘rustig gaan slapen, minister Tillerson?’, fulmineert Thomas Friedman in zijn column voor The New York Times. ‘Donald Trump en de Noord-Koreaanse dictator Kim Jong-un – die geen van beiden adviseurs hebben die tegen hun baas durven opstaan – wisselen hel-en-verdoemenis-bedreigingen uit terwijl ze hun vinger aan de nucleaire trekker houden. Dus hoezo rustig slapen?’  In zijn column ontvouwt Thomas Friedman wat president Trump volgens hem wél zou moeten doen: ‘Een serieuze president zou geen geïmproviseerde bedreigingen op Noord-Korea afvuren, maar het diplomatieke initiatief nemen op een manier die geen afbreuk doet aan zeventig jaar naoorlogs Amerikaans leiderschap in die regio. Een serieuze president zou zich baseren op de ruwe schets van een van Amerika’s meest ervaren China-experts, Jeffrey Bader, die bij Brookings.edu werd gepubliceerd onder de naam Why Deterring and Containing North Korea Is Our Least Bad Option (Waarom het afschrikken en indammen van Noord-Korea onze minst slechte optie is).  ‘Bader begint met het stellen van de beste vraag die een Amerikaanse strateeg zich kan stellen als hij wordt geconfronteerd met een met kernwapens bewapende opponent: wat zou George Kennan, de architect van de indammingsstrategie tegen de Sovjet-Unie, doen? Volgens Bader zou Kennan begrijpen dat ‘hoewel sommige situaties onacceptabel kunnen zijn, lze zich niet lenen voor kortetermijnoplossingen. Noord-Korea is er daar een van.’  ‘Als je te maken hebt met een tegenstander tegen wie je redelijkerwijs geen offensieve oorlog kunt beginnen om het regime te veranderen en die zijn overleving afhankelijk maakt van vijandigheid jegens de VS, is de enige rationele optie indamming, afschrikking en druk.  ‘Is Noord-Korea anders dan de Sovjet-Unie? Natuurlijk. Is het geruststellend dat Noord-Korea werkt aan met kernwapens uitgeruste raketten die de VS kunnen bereiken? Natuurlijk niet. Maar het punt is: we hebben eerder met zulke dreigingen geleefd en er is geen reden te geloven dat de afschrikkingscapaciteit die we eerder in stelling brachten niet zal blijven werken. De Kim-familie is moorddadig, maar niet suïcidaal.‘We zouden moeten lachen om hun rakettesten, zeggen dat we vinden dat ze pathetisch zijn, en onderwijl onze afschrikking in stand houden en onze raketverdediging verbeteren. Ook zouden de VS een formeel vredesvoorstel op tafel moeten leggen, opdat de wereld – en vooral Zuid-Korea en China - zou kunnen zien dat Amerika niet het probleem is. Hoe meer de wereld ziet dat wij de oplossing zijn en niet een land geleid door iemand die net zo gek, irrationeel en onstabiel is als Noord-Korea, hoe meer invloed we kunnen uitoefenen.  ‘Zo’n vredesvoorstel – nucleaire ontwapening in ruil voor investeringen en een vredesverdrag – zou hoogst waarschijnlijk niet door Noord-Korea worden geaccepteerd, maar het initiatief in Amerikaanse handen houden in plaats van lijdzaam te moeten wachten op Chinese druk op Pyongyang die toch nooit komt.’",politics
"﻿  ﻿  20 feb. 2017  Een politieke stemwijzer kan voor veel kiezers de doorslag geven op welke partij ze gaan stemmen bij de Tweede Kamerverkiezingen, aanstaande 15 maart. Maar wat als je niet precies weet welke kieswijzer je moet doen of als je er juist zoveel mogelijk wil invullen, zodat een betrouwbaar beeld ontstaat? In onderstaand overzicht hebben we alle wijzers, kompassen, coaches en trackers op een rij gezet.  Routestemmer: Stemwijzers sluiten niet altijd goed aan bij je politieke voorkeur. Daarom is deze nieuwe stemwijzer ontwikkeld op basis van achttien actuele vragen waarover je je mening kunt geven.  Groen Kieskompas: Laat de kiezer aan de hand van tientallen stellingen op het gebied van natuur en milieu zien hoe 'groen’ de partijen zijn. Is een initiatief van milieu-organisaties Natuur & Milieu, Vogelbescherming, Greenpeace, Milieudefensie Wereld Natuur Fonds en het Instituut voor natuureducatie en duurzaamheid. De wijzer is ontwikkeld door Kieskompas.  Jongerenkieswijzer: Kieswijzer van een tiental landelijke jongerenorganisaties, waaronder de LSVB, ISO, Nationale Jeugd Raad, FNV Jong en CNV Jongeren. Jongeren bepalen hun keuze aan de hand van de thema’s duurzaamheid, zorg, arbeidsmarkt, onderwijs en inclusiviteit (het tegengaan van discriminatie op de arbeidsmarkt).  ’Waarom kies jij’: Geen vragenlijst doorlopen, maar online in discussie over standpunten met je politieke tegenstander om zo zelf tot een completer beeld te komen.  Partijwijzer NPO: Ook op jongeren gericht is de partijwijzer van NPO 3, NPO 3 FM en NPO FunX die het omschrijven als ,,een onlinetool waarmee de 800.000 jongeren die dit jaar voor het eerst mogen stemmen ontdekken welke partijen passen bij hun standpunten.  Gayvote: geeft geen concreet stemadvies maar een overzicht van de 'roze’standpunten van een aantal partijen en kandidaten. Via de site, een initiatief van COC Nederland, kunnen partijen laten zien wat ze de afgelopen periode hebben gedaan voor lesbische vrouwen, homoseksuele mannen, biseksuelen en transgenders (LHBT’s) en wat ze beloven voor de komende periode.  Cannabis KiesWijzer: Geeft onder het motto ´Laat je stem niet in rook opgaan´ een overzicht van partijstandpunten over softdrugs. De wijzer is een initiatief van de Stichting Maatschappij en Cannabis, een belangenvereniging binnen de cannabissector.  Kieswijzer Zelfstandigen Bouw: Stemhulp van belangenorganisatie voor zzp’ers in bouw, hout en techniek. Geeft partijkeuze aan op basis van acht op zzp’ers toegespitste stellingen  FairKiezingswijzer: Beoordeelt verkiezingsprogramma’s van zittende partijen in de Tweede Kamer op de mate waarin ze rekening houden met de belangen van ontwikkelingslanden. Gemaakt door Fair Politics van de Foundation Max van der Stoel, die zich sterk maakt voor internationale solidariteit.  MVO Kieswijzer: Initiatief van Oxfam Novib, Amnesty International en Unicef. Legt de verkiezingsprogramma’s van de elf grootste politieke partijen langs de meetlat op gebied van maatschappelijk verantwoord ondernemen.  StemWijsOuders.nl: Stemwijzer voor ouders met opgroeiende kinderen. De zeventien stellingen gaan over onderwijs, opvoeden, de verdeling werk en zorg en opvang. De stemwijzer, die 13 februari online gaat, is ontwikkeld door de organisaties Ouders & Onderwijs en Voor Werkende Ouders.  Kerk in Actie Kiesadvies: vergelijkt in deze diaconale stemwijzer niet alleen de verkiezingsprogramma’s van elf politieke partijen met elkaar, maar laat via een testje ook zien welke partij profiteert of de dupe wordt van gemaakte keuzes.  Dierenkieswijzer: Kieswijzer van zestien dierenwelzijnsorganisaties verenigd in de Dierencoalitie. In een reeks stellingen geven partijen aan wat hun punten zijn op het gebied van dierenwelzijn en hoe hoog ze die in het vaandel hebben staan. (20 februari nog niet online)  Kiescoach Libelle: Stemhulp voor lezeressen van tijdschrift Libelle en andere vrouwen die nog twijfelen waarop ze moeten stemmen. Ze krijgen advies op basis van een lijst met vragen over ,,thema’s die belangrijk zijn in het leven van de Libelle-lezeres, zoals gezondheidszorg, onderwijs, vrijheid van meningsuiting, veiligheid, vluchtelingenopvang en pensioenen''. (20 februari niet beschikbaar)  Wil je niks missen van De Gooi- en Eemlander? Like ons dan op Facebook!",politics
"pagina 20  Merkwaardig genoeg is één categorie vrouwen nog nauwelijks aan bod gekomen in het stormachtige publieke debat van de laatste weken over seksueel misbruik van vrouwen. In zulke debatten wisselen eb en vloed elkaar opvallend snel af, mede dankzij de gretige media.  Toen de aanklachten tegen Harvey Weinstein frequenter en heviger werden, ontstond een ‘MeToo-effect’ dat ook naar Nederland oversloeg, maar dat inmiddels enigszins is afgezwakt tot wat je een ‘MeToenou-effect’ zou kunnen noemen. Dit vooral dankzij de relativerende inbreng van vrouwelijke publicisten als Aleid Truijens, Wilma de Rek, Daniela Hooghiemstra en Jessica Durlacher. Zij wezen terecht op het gevaar van een hysterische klopjacht op álle mannen.  De Rek wilde beter onderzoek van de beschuldigingen. Hooghiemstra noemde in de Volkskrant de meeste mannen „vriendelijke versierders”. „Hun vasthoudendheid is soms irritant, soms ridicuul maar vaak ook vleiend of aandoenlijk, en soms ook zomaar ineens effectief.”  En Truijens in dezelfde krant: „Maar om nu met terugwerkende kracht al die mannen die de gelegenheid benutten te beschuldigen van machtswellust of seksueel misbruik, vind ik hypocriet. (Ik heb het nu niet over gruwelijkheden als verkrachting, kindermisbruik of chantage.) We waren er zelf bij, ik tenminste wel. Ik wist echt wel waar de grens lag: als je het tegen je zin deed. Die mannen, ouder en machtiger, werden óók gebruikt: om een baan te krijgen, een rol, een hoger cijfer, meer status of een beetje afglans van de roem.”  Dat brengt mij bij een te weinig opgemerkte column van Derk Sauer in Het Parool. Hij sprak met twee jonge, slimme Russische zakenvrouwen over Weinstein en de baas van Uber, beiden beschuldigd en vervolgens ontslagen wegens seksueel misbruik. „Overdrijven jullie in het Westen niet een beetje?” vroeg een van de vrouwen.  Sauer: „Als één ding opvalt aan de reacties over Weinstein, is het wel dat juist Russische vrouwen het voor hem opnemen, dan wel de zaak bagatelliseren.”  Hij citeerde ook nog de actrice Agnia Koeznetsova: „Die actrices hebben het aan zichzelf te danken. Als je als 20-jarige actrice op bezoek gaat bij Weinstein om een rol te bespreken, ben je wel erg naïef. Ik heb medelijden met die arme man.”  Sauer schrijft die houding toe aan „de heersende mentaliteit in de Russische samenleving”, maar ik neem aan – en Aleid Truijens doelt daar ook op – dat de houding van deze Russische vrouwen ook onder westerse vrouwen voorkomt, en misschien vaker dan we zouden willen. Dat zijn de vrouwen die niet deelnemen aan het huidige debat, omdat ze zich schouderophalend-opportunistisch opstellen tegenover de Weinsteins van deze wereld onder het oeroude motto „Voor wat, hoort wat”. Oftewel: „Jij wilt seks? Dan ik die baan (of rol, of wat dan ook).”  Dus toch maar medelijden met Harvey Weinstein?  Nee, want het zou een vrijbrief betekenen voor dit type bullebak met zijn seksuele frustraties. Maar het valt niet te ontkennen dat de berekenende bereidwilligheid van sommige vrouwen voor Weinstein cum suis een aanmoediging is om ook een kans te wagen bij andere, minder happige vrouwen.",entertainment
"Een Amerikaanse krijgt hulp in een rondreizende tandartskliniek die in afgelegen gebieden gratis zorg levert.  Gezondheidszorg  De betaalbaarheid van gezondheidszorg is geen doorslaggevende factor in het verschil in gezondheid tussen arm en rijk. Dat blijkt uit een nieuw onderzoek.  Door onze redacteur Wim Köhler | pagina 16 - 17  Amsterdam.  Arme westerlingen hebben een 3 tot 4 keer meer kans om voortijdig te overlijden dan rijke. Van de rijkste 54- tot 64-jarigen gaat 4 à 5 procent in de komende tien jaar dood. Van de armsten in die leeftijdsgroep overlijdt in die tijd 15 procent.  Die forse verschillen tussen arm en rijk zijn gemeten in de Verenigde Staten en Engeland. Het zijn verschillen tussen de 20 procent rijksten en 20 procent armsten, maar tussen beide landen bestond weinig verschil.  Dat laatste verraste de onderzoekers, schrijven ze in een maandag verschenen artikel in JAMA Internal Medicine, want de toegang tot de gezondheidszorg verschilt sterk tussen Engeland en de Verenigde Staten. Dat ligt aan het systeem van ziektekostenverzekeringen. De Engelsen kennen een staatsgezondheidszorg van wieg tot graf, de National Health Services. Die is vrijwel gratis (nou ja, betaald uit belastinggeld) voor alle inwoners. De Amerikaanse zorg is luxe voor mensen die goed verzekerd zijn, maar miljoenen Amerikanen zijn niet of nauwelijks verzekerd. Nederland, met een wettelijke plicht om jezelf tegen ziektekosten te verzekeren, lijkt het meest op Engeland.  „Een mogelijke verklaring is dat slechte gezondheid [van arme mensen] een gevolg is van langdurige stress tijdens het hele leven, door armoede, slechte huisvesting, trauma en de blootstelling aan drugs en alcohol”, schrijven de onderzoekers in hun slotalinea’s. Ze halen eerder onderzoek aan waarin staat dat in de VS slechte toegang tot de zorg ongeveer 10 procent van de voortijdige sterfte veroorzaakt. Medische bemoeienis komt waarschijnlijk „te laat om de verslechterende gezondheid van arme mensen nog te veranderen”.  Dit nieuwe onderzoek zag ook forse verschillen in handicaps door chronische ziekte. Van de rijke 54- tot 64-jarigen kreeg 15 tot 17 procent binnen tien jaar een handicap. Onder de armen trof 42 tot 48 procent dat lot.  Er is al veel onderzoek gedaan naar gezondheidsverschillen tussen mensen met een hoge en een lage opleiding, en mensen met een hoog en laag inkomen. Vaak worden beide gecombineerd tot lage en hoge sociaal-economische status (SES). In dit onderzoek is niet naar inkomen, maar naar bezit, naar rijkdom gekeken. Rijkdom is moeilijker meetbaar dan inkomen, maar het is waarschijnlijk een betere maat, omdat rijke mensen een laag inkomen kunnen hebben en toch in weelde kunnen leven.  De onderzoekers gebruikten de gegevens van verouderingsonderzoeken in de VS en Engeland. De bijna 20.000 deelnemers beantwoordden van 2002 tot 2012 om de twee jaar vragen over gezondheid en leefstijl, maar vertelden daarbij ook wat hun eerste en tweede huizen, bedrijven, pensioenen en aandelenpakketten waard waren en hoeveel spaargeld ze hadden.  De mensen die in de VS tot de armste 20 procent hoorden bezaten gemiddeld 6.511 dollar. De rijkste 20 procent had 230 keer zoveel: 1.503.780 dollar. In Engeland was het, omgerekend naar dollars, 8.366 en 1.363.311. Dat scheelt een factor 163.  Een sterke aanwijzing dat leefstijl en maatschappelijke omstandigheden belangrijker zijn dan toegang tot medische zorg haalden de onderzoekers uit een tweede, oudere groep mensen waarvan ze het overlijden in tien jaar tijd bekeken: de 66- tot 76-jarigen. Wie 65 is krijgt pensioen. Voor alle Amerikanen is er vanaf die leeftijd een ziektekostenverzekering (Medicare) die in ieder geval toegang tot de zorg garandeert.  Als de zorg veel invloed heeft zouden de verschillen tussen rijk en arm moeten verdwijnen – maar die bleven fors, zowel in de VS als Engeland. In plaats van een factor 3 à 4 verschil werd het ruim 2. Dat komt doordat op hogere leeftijd de sterftekans voor iedereen toeneemt.  De politiek moet meer bieden dan alleen een goede toegang tot de gezondheidszorg, schrijven de onderzoekers tot slot. Twee commentatoren in JAMA Internal Medicine vinden dat de politiek de ongelijkheid in rijkdom moet verkleinen. „Dat is een kwestie van eerlijkheid. Veel van de rijksten zijn niet door hun eigen harde werken rijk geworden, maar door toeval. Bijvoorbeeld door op de juiste plaats op de juiste tijd bezit te hebben, of door te erven.”  Mensen die in Nederland veel verdienen leven 7 jaar langer dan mensen die weinig verdienen. En hoogopgeleiden leven zes jaar langer dan laagopgeleiden. Die cijfers staan in de trendanalyse gezondheidsverschillen van de Volksgezondheid Toekomstverkenning 2018. Van de rijken wordt de helft van de mensen 84 jaar. Van de armen haalt de helft de 77 jaar niet. Dat verschil was in de VS en Engeland bijna net zo groot.  Nog groter zijn de verschillen in ervaren gezondheid: 18 jaar verschil tussen arme laagopgeleide mensen en rijke mensen met veel opleiding.",business
"Er is een behoorlijke kans dat Amsterdammers dit weekend kunnen sleeën, sneeuwpoppen maken en elkaar kunnen bestoken met sneeuwballen.  Vanaf vrijdagmiddag kunnen we volgens Raymond Klaassen van Weerplaza de eerste sneeuw verwachten. 'In eerste instantie gaat dat vooral natte sneeuw en hagel zijn', zegt hij tegen Het Parool.  Maar de kans dat de sneeuw blijft liggen is ook zeker aanwezig. Vooral zaterdag, want dan komt er een 'serie stevige sneeuwbuien' deze kant op. Als de 'buientrein' zich daadwerkelijk laat zien, dan verwacht Klaassen dat de bijbehorende sneeuw blijft liggen. Maandag wordt naar verwachting ook 'een echte sneeuwdag'.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",other
"Zondag, 17 september 2017 om 15:12  Het ontslag van Frank de Boer heeft bij Crystal Palace niet geleid tot het gewenste schokeffect. Zaterdag gingen the Eagles onder leiding van Roy Hodgson met 0-1 onderuit bij Southampton en daarmee werd Crystal Palace de club die het langst wacht op het eerste Premier League-doelpunt van het seizoen: in totaal 454 minuten.  Hodgson heeft er desondanks vertrouwen in dat de ommekeer zal volgen. Het programma biedt weinig hoop, met wedstrijden tegen achtereenvolgens Manchester City (uit), Manchester United (uit) en Chelsea (thuis), maar de nieuwe trainer wil niet spreken van de zwaarste klus waar hij ooit aan is begonnen. ""Op dit moment niet, omdat ik een goed gevoel heb bij deze club. Ik heb de steun van de spelers, de voorzitter en de directie. We willen allemaal hetzelfde"", citeren de Engelse media.  ""We weten dat we nog erg veel te doen hebben om te bereiken wat we willen. Natuurlijk is het een uitdaging en is het zwaar, maar wat is dat niet?"", vraagt Hodgson zich af. ""Er bestaat geen droombaan waarbij je binnenkomt, je trainingspak aantrekt en alles vanzelf goed gaat. Je moet er altijd voor werken. Ik ben er blij mee dat ik die kans krijg. Ik kijk uit naar het moment waarop we verbetering zullen zien en punten gaan pakken. Ik geloof erin dat we dat gaan doen.""  Het ontslag van Frank de Boer heeft bij Crystal Palace niet geleid tot het gewenste schokeffect. Zaterdag gingen the Eagles onder leiding van Roy Hodgson met 0-1 onderuit bij Southampton en...Lees verder",entertainment
"Dinsdag, 27 februari 2018 om 17:23  AZ, FC Twente, Feyenoord en Willem II hebben aanstaande woensdag al geruime tijd omcirkeld in de agenda, maar de kans is aanwezig dat de overgebleven deelnemers van het toernooi om de KNVB Beker langer moeten wachten op hun halve finales. De verwachte kou kan mogelijk als spelbreker fungeren, zo meldt de NOS maandagmiddag.  Volgens de omroep zou de kou geen belemmering vormen voor de spelers of de velden, maar vraagt de KNVB zich af of het wel verantwoord is om de supporters negentig minuten op de tribune te laten zitten als het erg koud is. De bond laat aan de NOS weten dat er in nauw overleg met de thuisclubs wordt overwogen om de wedstrijden uit te stellen als de gevoelstemperatuur onder de -15 zal duiken.  Meteo Consult, het weerbedrijf dat de KNVB in de hand heeft genomen, verwacht niet dat het zover zal komen. Andere weersvoorspellers geven echter aan dat de gevoelstemperatuur in Alkmaar en Rotterdam woensdagavond kan zakken tot -20. Wanneer de duels precies gespeeld gaan worden als besloten wordt tot afgelasting, is nog niet bekend.  Update 27 februari 16.20 uur - KNVB gaat met Feyenoord in overleg over doorgang halve finale bekerFeyenoord en de KNVB gaan dinsdagmiddag na afloop van de training van de Rotterdammers met elkaar om de tafel zitten om te praten over het plaatsvinden van de halve finale van de KNVB Beker in De Kuip. Voor woensdagavond, als het duel op de agenda staat, wordt een gevoelstemperatuur verwacht die onder de -15 kan duiken. Als er dinsdag niet besloten wordt om het duel uit te stellen, zal er woensdagochtend opnieuw overlegd worden over de doorgang van de halve eindstrijd, zo laat De Telegraaf weten.  Update 27 februari 17.23 uur – Feyenoord – Willem II gaat bij dezelfde weersomstandigheden doorDe KNVB, Feyenoord en Willem II hebben dinsdag in onderling overleg besloten dat de halve finale van de KNVB Beker woensdagavond doorgaat, mits de weersomstandigheden niet verslechteren. De afgelopen dagen is vanwege de kou veel gespeculeerd over een eventuele afgelasting van de bekerwedstrijd. Zolang de weersomstandigheden in aanloop naar Feyenoord – Willem II niet verergeren, gaat de wedstrijd dus gewoon door, meldt onder meer Willem II via de officiële kanalen.  Botteghin na verliespartij tegen PSV: 'Het is het verhaal van dit seizoen'  Doe je maar dikke kleren aan??? Ga weg joh! Gevoelstemperatuur van -15 hebben we het hier over!!!!! Ga jij maar lekker een dikke jas aandoen en de hele tijd op een stoeltje zitten.... kijken of je dan nog zo stoer bent!  Zeker... ik loop met min 6 ook gewoon in dikke trui en zonder jas buiten... -15 is 3 keer niks... daarnaast heb je gewoon heaters in het stadion. En je moet ook niet stilzitten... feestvieren dat is de bedoeling  Hoezo wat maakt het uit. Of de KNVB beker halve finale nou woensdag, volgende week of over 2 weken gespeeld wordt maakt ook niks uit. Er wordt geen club benadeeld door deze beslissing. Ze hebben juist alleen maar voordelen omdat het met deze kou natuurlijk minder geld opleverd.  Kan wel degelijk uit maken. Wat te denken van geblesseerde spelers die er over twee weken wel weer bij zijn, of juist blessures in die periode. En als bijvoorbeeld Feyenoord een paar keer wint daarvoor in de competitie, kan de vlag er daar ook weer heel anders bijhangen. Overigens maakt het mij verder weinig uit of het doorgaat of niet.  Sommige mensen hier nemen dit wel heel licht op. Doe je lekker thermokleren aan. Die troep helpt al amper bij -6. Je zit de hele tijd stil muts en sjaal gaan je niet helpen bij een gevoelstemperatuur van -15 vriend! Dan gaan er een hoop mensen onderkoeld raken. Maar denk dat de mensen die nu lopen te miepen het zelf maar eens moeten meemaken. Dan is het janken geblazen hoor.... let maar op.  Jij zit thuis ja. Jij hoeft niet naar buiten. Een paar weken geleden hadden we de wedstrijd van Ajax waarbij iedereen de KNVB af zat te maken omdat de wedstrijd niet was verplaatst, dat het veel te koud was en het onveilig was om erheen te gaan. De KNVB heeft toen aangekondigd dit in de toekomst anders te doen. Nu wordt er tijdig aangegeven dat het vanwege extreem lage temperaturen misschien verplaatst wordt en nu is de KNVB weer verkeerd bezig. Volgens mij hebben sommige mensen echt een kronkel in hun kop..  Laat de supporters zich gewoon lekker warm aankleden en zorgen voor een lekker sfeertje, dan heeft niemand het meer over de temperatuur. Als het onverantwoord zou zijn voor de velden of spelers is het een ander verhaal. Maar de supporters kunnen makkelijk wat warme kleren aantrekken en het probleem is opgelost....  -15 is geen beetje vorst he, ik snap wel dat de KNVB dit overweegt. Het zal de wedstrijd, voor spelers én supporters, zeker niet ten goede komen. Als er ruimte is om de duels zonder al te veel problemen te verplaatsen is dat natuurlijk prima.  Ja ik weet hoe het concept werkt inderdaad. Maar als je 2+ uur stilstaat in -7°C met een stevige wind recht op je bek sta je er niet comfortabel bij, daar kun je vanuit gaan. Ik snap daarom dat de KNVB de wedstrijden probeert uit te stellen mits dat zonder al te veel problemen mogelijk is. Voor de clubs zelfs (financieel gezien), de spelers en de supporters zal het allemaal beter zijn namelijk!  Oké nou dan heeft Gerrit Hiemstra ons vorige week voor gelogen toen hij voor heel Nederland vertelde dat gevoelstemperatuur eigenlijk niet te meten is, dat valt mij toch behoorlijk tegen van een meteoroloog.  Daar ga je dus al de mist in he. Jij hebt het over fietsen.... dan ben je continu in beweging.... heb je nou zelf niet door dat je in een stadion niet continu kan fietsen maar gewoon stil staat??? Mijn hemel zeg. Beetje springen helpt geen F bij die gevoelstemperaturen  Tuurlijk kan je niet fietsen in een stadion. Warm aankleden kan natuurlijk wel. Iedereen heeft genoeg kleding in z'n kledingkast om zich ook bij deze temperaturen warm te kleden. Neem nog een kussentje mee en een extra dekentje en je krijgt het niet koud.  Europacup wedstrijden zijn meestal gewoon 's avonds toch? Soms wel iets vroeger, 17.00 of 18.00 onze tijd, bij ploegen als Astana (kaz), Qarabag (azb) of Russische clubs uit dat gebied (Krasnodar bijv.) maar dat is dan ook door het tijdverschil. Spelen Zenit, Spartak, CSKA, enz. ook weleens vroeger?  Zondagavond nog, tussen 17.00 en 18.45 uur Nederlandse tijd, ging Dynamo Kiev er hard af in Rivne bij -15 graden. Grosso modo zijn de wedstrijden daar op zondagen zelfs later dan hier. De temperatuur is dan ook 's middags al ver onder nul. Afgelopen donderdag begon Zenit - Celtic gewoon om 20.00 uur Nederlandse tijd, overigens.  Zit nogal een verschil in in wat voor omstandigheden je gewent bent om je dagelijks in te bewegen. Als het straks 30 graden is hier loop jij ook te klagen, terwijl ze in Afrika nergens last van zouden hebben.  We kunnen toch wel van enige zelfredzaamheid uitgaan. Natuurlijk, voetbalsupporters zijn niet de intelligentet toplaag van de samenleving, maar een dikke jas aantrekken en even naar binnen gaan als de toppen van je vingers paars worden, is toch niet zo moeilijk.  Het gaat er niet om of het -5 tot -7 is... Het gaat erom dat de gevoelstemperatuur op kan lopen tot -20. Wat betekent dat mensen onderkoelingsverschijnselen kunnen krijgen, minder mensen naar het stadion is minder inkomsten.  Vind het erg makkelijk gezegd kleed je dik aan.. ik kan hier zeker in begrijpen als de Knvb en de clubs besluiten de wedstrijden een aantal weken uit te stellen.  Er is een wezenlijk verschil of je actief bezig bent of dat je stil staat/zit. Dat staat ook in de tekst. Het gaat niet alleen om een muts handschoenen, jas etc etc. Je hebt met meerdere supporters te maken verschillende leeftijden gezondheids toestanden etc etc. Je onderschat echt de gevaren van onderkoeling. Terecht dat er ook gekeken voor naar de supporters.  Bij een gevoelstemperatuur van -20 kan er schade aan bloodgestelde huid optreden na +/- een uurtje. Je zit al snel 2 uren in het stadion dus reken maar uit. Goede beslissing van de KNVB mocht het zo ver komen. Tijdens die sneeuwval riep iedereen dat het onverandwoord was om supporters naar het stadion te laten komen, nu willen ze in geval van een extremis maatregelen nemen en is er weer kritiek op. Damned if you do, damned if you dont.  Het is ook al in geen jaren gevoelstemperatuur richting de -18°C geweest denk ik en dat is de verwachting wel voor woensdagavond. Laat ik het zo zeggen, ik ben blij dat ik niet in het stadion hoef te zitten, op het fietsje naar huis van werk is al koud genoeg haha!  Mensen mensen, in Rusland en Oekraïne zijn de mensen deze temperaturen gewend en kleding voor deze temperaturen heeft niemand in Nederland in de kast liggen. Verplaatsen van de wedstrijden lijkt me de beste optie, indien het te kou wordt. Wanneer deze wedstrijden gespeeld worden, zijn de stadions half leeg en de mensen die er zitten krijgen echt last van hun gezondheid. Dus neem een ieder in bescherming.  Onzin. Je kan je gewoon kleden op die temperaturen. Als er nu sneeuw ligt en het onverantwoord is op de weg dat is een ander verhaal maar qua temperatuur kan je je er op kleden. Thermo ondergoed aan, dikke trui, dikke jas, sjaal om muts op en gaan met de banaan  Hou weet jij dat nou weer? Het was de bedoeling dat het onder de pet zou blijven, wij weten ervan (de 17 clubs in de eredivisie) en de Knvb, maar het was nadrukkelijk de bedoeling dat niemand van Ajax het te horen zou krijgen!  Daar zeg je zowat! Was er niet eens eerder ook zo'n gevalletje, dat PSV - Feyenoord uitgesteld moest worden omdat PSV pas een dag later kon terugvliegen na een EL ontmoeting?  In dit geval vind ik dat je best kunt volhouden dat de omstandigheden voor Feyenoord - PSV dus anders waren geweest als Feyenoord woensdag niet had hoeven spelen voor de beker. Dan hadden ze er dus gewoon wél vol op kunnen klappen tegen Psv. En dan was de uitslag, misschien, wel anders geweest. Sowieso was het verzet van Feyenoord anders geweest, dat lijkt mij wel helder.  Het was een beetje als grap bedoeld, maar als er woensdag afgelasting volgt dan kan ik me voorstellen dat ze daar bij Ajax wel een beetje de pee inhebben. Kijk, in onze huidige vorm zal PSV het niet enorm moeilijk hebben, maar je zag in de beker dat met het juiste vuur er wel wat mogelijk is.  Dat was volgens mij die wedstrijd in Portugal tegen Estoril(?) paar jaar terug. Die werd een dag later uitgespeeld en daardoor kwam PSV - Feyenoord te vroeg.  Nee klopt, het zal in Amsterdam meer wenkbrauwen doen fronsen dan in Rotterdam.  Maar klopt, die PSV - Feyenoord werd uitgesteld omdat PSv een dag later terug kwam en er dus niet voldoende tijd zat tussen het moment dat PSV terugkeerde en die wedstrijd. Ook overigens, dat was in een periode dat Feyenoord heel sterk speelde en PSV net een beetje aan het terugzakken was na een goede competitiestart. De wedstrijd werd een week of vier uitgesteld, dacht ik en toen bleek Toornstra geblesseerd te zijn. Die was bij die eerdere mogelijkheid nog wel een optie én heel sterk bezig op dat moment.  Allemaal kleine factortjes die allemaal toch meespelen.  Uiteindelijk werd die pot dus door de weeks gespeeld, en werd het een van de beste wedstrijden die ik in tijden gezien heb. Echt een meeslepend duel met veel strijd, bij vlagen echt uitstekend voetbal (van zowel PSV als ook van Feyenoord vond ik) en voor mij als PSV fan een gelukkig einde door die goal in blessuretijd van Depay. Ik stond achter die goal toen het gebeurde, midden in die menigte die met de spelers de goal vierde. Werd ongeveer plat gedrukt maar dat boeide me echt geen moer op dat moment, haha.  Maar hoe dan ook, het heeft dus wel effect allemaal. En of PSV dan misschien niet had gewonnen in Rotterdam als Feyenoord er wél echt voor 100% in had kunnen gaan dat zullen we op zich nooit meer weten.  Wat te denken van die wanprestatie bij het aflassen van Sparta-Vitesse en Utrecht-Feyenoord eerder dit seizoen. Toen waren de supporters met gevaar voor eigen leven al 2/3 uur onderweg. Ajax-PSV moest toen noodgedwongen doorgaan zonder een deel van de PSV fans.  Je kan anders ook gewoon vragen of de club die jij aanhangt gewoon die paar miljoen die ze ontvangen van FOX Sports per seizoen terug stort. Dan hoeven ze geen rekening meer te houden met die TV kijkers!  Hoewel het belachelijk zou zijn om bij dit kleine beetje kou de wedstrijden te verplaatsen zou het wel in het voordeel kunnen zijn voor Twente. Assaidi en El Hamdaoui nu geblesseerd, terwijl die over twee weken bijvoorbeeld waarschijnlijk wel kunnen spelen.  Als het -20 zou worden dan stond half Nederland langs het water om de Elfstedentocht te kijken. Kou doet mij niet zoveel en het verbaasd mij dat zoveel mensen schijnbaar niet meer tegen een stootje kunnen  Tegen een stootje kunnen? Ben jij één van die malloten die met ontbloot bovenlichaam in een vak gaat staat springen (ongetwijfeld met liters bier in je pens om warm te blijven)?  Een beetje kou, daar is nog niemand ooit dood aan gegaan. Maar heb je het nieuws gevolgd? Dit gaat niet over zomaar een beetje kou. Dit gaat over gevoelstemperatuur van boven de -15. Bij dergelijke temperaturen bestaan er gezondsheidsrisico's. Dat de Knvb daarover nadenkt is niet nonsens, dat is verstandig en een gevolg van de verplichtingen die op de Knvb rusten als organisator van deze wedstrijden. Gewoon heel erg logisch.  Nou ook geen elfstedentocht tocht meer want daar heb je minimasl min 10 voor nodig. Nou in iedergeval zonder toeschouwers a ders aflasten tot het warmer is. Tjonge jonge ga er creatief mee om. Deel soep uit warme chocolademelk weet ik veel. Thermo onderbroek met logo van de club. Code dit code dst we voeden mensen op zonder weerbaarheid tegenwoordig.  Wat een onzin, gewoon een liter wodka naar binnen gooien en je merkt niks meer van de kou! Shirt uit en zingen.  On: Hoe moeilijk kan het zijn, gewoon wat thermokleding, extra paar sokken, dikke winterjas, handschoenen en eventueel een muts op. Voor de wedstrijd en in de rust een bakkie koffie en je zal die kou wel overleven.  Volgens Weeronline wordt het woensdagavond/-nacht -8 in Rotterdam (alkmaar -7). Doordat de wedstrijd om 20.45 uur begint eindigt deze zonder verlenging om ongeveer 22.45 uur. Dus kans dat het inderdaad zo koud wordt. Gevoels temperatuur ligt volgens de weerman van Rijnmond om 23.00 uur om -14 gt. Bij verlenging zal dit nog kouder zijn. Hiertegen helpen nog geen 3 lagen thermo-ondergoed enz. Verder zullen er tijdens de Voorjaarsvakantie ook meer kinderen aanwezig zijn. Zit je in de Kuip ook nog in de wind dan is die betonnen bak beslist geen pretje. Dan mis je wel een dak dat in deze gevallen dicht zou kunnen.  Haha, ik ben jaren geleden een keer met dezelfde temperaturen naar Feyenoord - Willem 2 geweest. Troosteloze wedstrijd die door een doelpunt van Cissé met 1-0 werd gewonnen door Feyenoord. In de rust stond het hele stadion te springen om een beetje warm te worden... Verwacht woensdag een zelfde scenario..  Ik sta in vak -X- en net zo als afgelopen zaterdag volstaan dubbele sokken een goede sjaal, muts en handschoenen. Het is aan de voetballers om het publiek een warmmakende wedstrijd voor te schotelen. Mooie uitdaging dacht ik zo😊  Laat de KNVB eens een paar potjes football zien in Chicago of Green Bay in december, daar is deze ‘Siberische’ kou niks bij. Een supporter kan zich toch goed kleden tegen de kou?? Zou dit echt betutteling ten top vinden!  Overdreven gedoe altijd. Siberische kou? Bij dit soort temperaturen zouden ze in Siberië denken dat de lente is begonnen. Zoek eens op wat échte Siberische kou is. Typisch Nederlands dit, net als code geel afgeven als er twee sneeuwvlokjes uit de lucht vallen.  Onzin! Wat nou als een FC Twente op volle strekte is nu en ze de wedstrijd verplaatsen naar over 2 week, kan het zo zijn dat Assaidi en Maher (bijv) gebelsseerd raken en een gehavend Twente moet aantreden tegen AZ...  Hahah ik ben het helemaal met je eens hoor! En snap je punt. Ben ook gewoon voorstander van het door laten gaan! Tegen kou kunnen we ons kleden.  Alleen je voorbeeld had je beter Az als voorbeeld kunnen noemen en niet Twente. Want het komt twente juist wel goed uit waneer de wedstrijd word afgelast. Want Assaidi & El Hamdoui zijn momenteel gebleseerd en halen aanstaande woensdag niet. En waneer de wedstrijd word verplaats is het mogelijk dat hun het dan wel halen haha  Alles wat overdreven. Het was zaterdag ook best koud in Alkmaar maar de westrijd ging probleemlos door. 5-6 jaar geleden bij AZ Excelsior was het een stukje kouder (echt min 15 volgens mij) maar iedereen heft het overleefd.  Die wedstrijd kan ik me nog goed herinneren. Zondag avond, Bokkoud, 0-1 verliezen en thuis na een half douchen nog steeds in en in koud. Ondanks die koude zeg ik.....gewoon spelen....heb ik wel weer een lange(re) douche beurt voor over😊  Dus als ik het allemaal even goed begrijp, kunnen de wedstrijden afgelast worden omdat het te koud gaat worden?  In December moest er hoe dan ook gevoetbald worden, veiligheid voor de supporters daar werd niet aan gedacht.. Er word in Utrecht een heel veld om zeep geholpen want er Moest gevoetbald worden maar de kou gaat nu zorgen voor aflasting.. Ik zou toch eerder denken dat December juist de wedstrijden waren die afgelast moesten worden en niet die van aankomende Woensdag.  Tegen deze kou is waarschijnlijk niet te kleden zeker als je stil zit niet dus ik kan het ergens wel begrijpen dat de knvb hier wat mee wil doen, blijf het alleen vreemd vinden dat het nu wel kan en in December niet.  Wellicht omdat ze geleerd hebben van hun fouten? Deze temperaturen zijn gewoon ongezond voor de supporters op de tribune. Eindelijk luisteren ze eens naar de supporters in het stadion in plaats van de tv-kijkers  De Knvb heeft liever dat een supporter braaf en stil op het stoeltje blijft zitten. Logisch ook dat men daarom denkt dat het voor supporters koud is. Nou beste Knvb, vroeg kregen we bij binnenkomst een warmhoud zakje mee. Haalden we een bak koffie en was springen het remedie. Toen waren de winters nog veel strenger en weet je wat? Door dat springen begonnen de liederen en kwam er sfeer. Mooi man voetbal en sfeer. Beter dan in een museum of theater. Schei aub toch uit met die slappe instelling.  Allemaal onzin. In 2012 was het min 15 of nog eerger. Ik ging na AZ met 3 kinderen. Er lag overall sneeuw en ijs dus liep veel toeschouwers nog op de fiets pad. Was dus moeilijk om thuis te komen. Het was behoorlijk koud maar de kinderen leven allemaal nog. Gewoon warm aankleden en is er niets aan de hand.  Ik weet zeker dat als je het de supporters gaat vragen, dat het overgrote merendeel liever heeft dat het gewoon doorgaat. Als je al een paar dagen toeleeft naar een wedstrijd (en toch al hebt moeten regelen dat je eerder weg kunt van je werk, dat er een oppas komt voor de kinderen, etc.), dan heb je helemaal geen zin in een aflasting. En die kou, ach... Desnoods doe je een extra sweater aan en een joggingbroek onder je spijkerbroek, dan is er niet zoveel aan de hand.",entertainment
"Een bestuurder van een snorscooter is donderdagavond tijdens een verkeersongeval gewond geraakt op de Sloterweg in Nieuw-West. Het incident gebeurde rond 19.45.  De scooter werd aangetikt door een auto en kwam daardoor ten val. Hoewel de blikschade meeviel, bleek het letsel des te erger. Het slachtoffer raakte zwaargewond en is met spoed naar het ziekenhuis gebracht.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"artikelErgens in Finland werkt een geleerde aan een computer die wereldwijd vrede moet brengen. Tegelijk rekent de professor af met zijn jeugdtrauma. John Schoorl toog naar Helsinki.  Door:John Schoorl21 oktober 2017, 02:00  In Chinees restaurant 'Family' eet Timo Honkela (55) zeer zorgvuldig met stokjes zijn tjaptjoi met groenten, kip en rijst. De Finse professor heeft net zijn bord volgeschept uit de metalen bakken van het buffet en drinkt er een groot glas water bij. Hij zit op zijn vaste lunchplek onder een Chinese lampion, met zicht op een reeks Chinese stillevens.  Op deze achter rafelige vitrage verscholen plek in het centrum van Helsinki - afhalen behoort ook tot de mogelijkheden - kreeg zijn vredes-machine gestalte.",other
"De top van Airbnb wil volledige openheid geven aan politie en justitie in het onderzoek naar de host die een Zuid-Afrikaanse vrouw van de trap duwde.  Normaal gesproken is Airbnb niet happig op medewerking met de Nederlandse autoriteiten als het om de privacy van aangesloten verhuurders gaat. Maar David King, directeur diversiteit van Airbnb, wil na het zien van de beelden van een Amsterdamse host die een gast van de trap duwt volledige openheid van zaken geven.  Dat zegt hij tegen de NOS. 'Deze verschrikkelijke en buitensporige behandeling van leden van onze gemeenschap gaat in tegen alles waarvoor Airbnb staat', zegt King. 'We zullen de hardste maatregelen nemen die we kunnen tegen zulk weerzinwekkend gedrag. Dat is met inbegrip van het levenslang bannen van personen van ons platform en het helpen van politie en justitie met hun onderzoek en mogelijke strafrechtelijke vervolging. Niemand zou ooit zo behandeld mogen worden, het is onacceptabel.'  Gisteren verschenen beelden online waarop te zien is hoe een 47-jarige man een vrouw van een trap duwt in een woning aan de Potgieterstraat. Het slachtoffer liep verwondingen aan haar hoofd, rug en arm op. De man is al aangehouden en zit nog vast.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",business
"De Van Speykstraat na het legen van de flat  Een vrouw is in de Van Speykstraat in het Oude Westen in Rotterdam zondagavond volledig doorgedraaid. Haar vriend had de relatie uitgemaakt.  De vrouw gooide van een hoger gelegen verdieping talloze meubelstukken, drie plasmaschermen, planten, tafels, schilderijen en manden naar beneden. Volgens een woordvoerder van de politie ging het om de eigendommen van haar ex.  De vrouw is door de politie meegenomen om af te koelen. Het is niet bekend of ze de bewoonster is van de flat. Een omwonende had eerder gemeld dat 'de buurvrouw doordraaide'. Andere omwonenden zeggen dat de ex-vriend in de flat woont.  De Van Speykstraat was vanwege de goederenwaterval eventjes afgesloten, maar is weer vrijgegeven nadat de Roteb puin had geruimd.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"Financiële problemen bij zorgverzekeraar FBTO (0,4 miljoen klanten) brengen moederbedrijf Achmea in het nauw. Achmea, met 19,4 miljard euro aan jaarlijkse premies de grootste zorg- en schadeverzekeraar van Nederland, probeert nog vóór het eind van het jaar met een fusie van dochtermaatschappijen orde op zaken te stellen.  FBTO Zorg geldt als een prijsvechter die vooral polissen via internet verkoopt. Door een fout leed de verzekeraar afgelopen jaar een financiële strop waardoor het niet meer aan de eisen van De Nederlandsche Bank voldeed. Daarmee kwam het onder curatele van de toezichthouder. Er kwam een noodplan waar DNB mee instemde.  Achmea besloot tot een tweede ingreep: een fusie van de dochtermaatschappijen Zilveren Kruis en De Friesland Zorgverzekeraar om zo het tekort bij FBTO op te lossen. FBTO is een dochter van De Friesland.  De Friesland Zorgverzekeraar (0,8 miljoen verzekerden), een gezonde verzekeraar, sprong eerder dit jaar FBTO al financieel bij, met bijna 40 miljoen euro. Maar nu dreigt De Friesland door de kwestie zelf zijn zelfstandigheid te verliezen.  De fusie stuit dan ook op groot verzet in de provincie Friesland waar de meerderheid van de inwoners verzekerd is bij De Friesland Zorgverzekeraar. De ondernemingsraad van De Friesland stapt naar de Ondernemingskamer, een speciale rechter die gespecialiseerd is in conflicten binnen bedrijven, als Achmea de plannen niet wijzigt. De raad van commissarissen van Achmea was donderdag in beraad bijeen.  Een van de problemen is dat FBTO formeel een dochterbedrijf van De Friesland is, terwijl het vanuit Achmea wordt aangestuurd. Deze constructie leidt tot problemen nu De Friesland moet bijspringen voor een dochterbedrijf dat eigenlijk een zuster is. Bij De Friesland zien ze liever dat moeder Achmea betaalt voor FBTO.  Juist over het schuiven van vermogens binnen zorgverzekeraars bestaat politiek veel discussie. Bij de introductie van het nieuwe zorgstelsel werd afgesproken dat zorgverzekeraars voorlopig geen winst mochten uitkeren, juist omdat de reserves van voormalige ziekenfondsen met gemeenschapsgeld zijn opgebouwd.  Achmea mag wel winst uitkeren op haar activiteiten met brand- en autoverzekeringen. Maar bij de zorgdivisie, veruit de grootste divisie van Achmea, mag dit niet als het gaat om de premie-inkomsten van verplicht afgesloten basispolissen.  Op 1 januari 2018 loopt dit verbod op winstuitkeringen af. SP, CDA en PvdA proberen met een initiatiefwetsvoorstel het verbod permanent te maken. Dit voorstel is door de Tweede Kamer aangenomen maar moet nog behandeld worden in de Eerste Kamer. Daardoor zou Achmea over een paar weken winst van de zorgdivisie aan zijn aandeelhouders kunnen gaan uitkeren.  Het belang om winst te kunnen uitkeren is groot voor Achmea. Het concern is de enige grote zorgverzekeraar met aandeelhouders. Zowel aandeelhouder Vereniging Achmea (65 procent) als Rabobank (29 procent) kan geld goed gebruiken.  Achmea laat weten dat er de laatste tijd „intensief contact” is geweest met de ondernemingsraad van De Friesland. „Beide partijen hebben daarbij als doel om er in een goede dialoog samen uit te komen. Ook op dit moment zijn we nog nadrukkelijk in overleg met elkaar.” Er is volgens Achmea op de commissarissenvergadering niet gesproken over winstuitkeringen als zorgverzekeraar.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",business
"Renze Fij keert eerder dan verwacht terug bij Heracles Almelo. De doelman zou tot het einde van het seizoen worden verhuurd aan FC Dordrecht, maar die uitleenbeurt is per direct afgebroken. (Officiële kanalen Heracles Almelo)  FC Groningen maakte donderdag bekend dat Ruben Jenssen het seizoen op huurbasis zal afmaken bij 1. FC Kaiserslautern. Algemeen directeur Hans Nijland benadrukt echter dat de middenvelder niet per se weg had gehoeven. (Dagblad van het Noorden)  Jaap Stam hoopt een deal te kunnen sluiten met een voormalige werkgever. De coach van Reading zou Cameron Borthwick-Jackson graag willen huren van Manchester United. (Daily Mail)  Emanuele Giaccherini wil graag terugkeren in de nationale ploeg van Italië en dus overweegt hij een winters vertrek bij Napoli. De middenvelder wordt gevolgd door clubs uit Rusland en Turkije. (Il Mattino)  Ryan Bertrand hoopt Southampton deze maand te kunnen verlaten. De linksback staat nog steeds hoog op het verlanglijstje van Manchester City. (The Sun)  Newcastle United denkt erover na om zich bij Watford te melden voor Troy Deeney. De aanvoerder mag vertrekken bij the Hornets als er minstens 25 miljoen euro op tafel komt. (The Telegraph)",entertainment
"De handbalsters hebben op het WK in Leipzig de vierde wedstrijd tegen Servië, koploper in Groep D, met 27-27 gelijk gespeeld. De ploeg van bondscoach Helle Thomsen had zich al geplaatst voor de achtste finales.  Met een uiterste krachtsinspanning wist Nederland een nederlaag te voorkomen inj een enerverend duel. Nyncke Groot maakt vlak voor tijd de gelijkmaker.  Martine Smeets was blij met het gelijkspel. ,,Maar er had meer in gezeten. We hebben in het tweede deel veel kansen gemist. Die keepster was ook erg goed. En nu Duitsland, daar hebben we nog een appeltje mee te schillen.''  Louis Abbingh: ,,Het is gewoon jammer dat we zoveel kansen missen.''  Morgen wacht de klapper tegen gastland Duitsland, dat gisteren gelijkspeelde tegen Servië (22-22). De eerste vier teams van de poule gaan door naar de achtste finales. Daar kruist de poule van Nederland die van de 'poule des doods’ met onder meer Denemarken, Brazilië, Montenegro en Rusland.  Later meer  Vrijdag 8 december, 18.00 uur: Nederland – Duitsland  De wedstrijden van Oranje zijn live te zien op Ziggo Sport en in samenvatting op AD.nl.",entertainment
"ENSCHEDE - Enschedeërs kunnen dit jaar voor het eerst hun eigen vuurwerkvrije zone inrichten. Door middel van een poster op het raam, worden buurtgenoten nadrukkelijk verzocht geen vuurwerk af te steken. Of de posters het gewenste effect hebben betwijfelen de Enschedeërs.",entertainment
"helemaal het eindeHet in bubbeltjeswijn handelende Helemaal het einde-koppel Stephan en Ilona Pos gaf hun 'Posecco'-onderneming in Chili vleugels. Terugblikkend op hun avontuur hebben de populaire Posjes van niks spijt. Toch hebben ze handige tips voor de drie gezinnen die voor een vers seizoen van de RTL4-realityreeks vertrekken naar een ander land.  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Ilona (37): ,,Als je het in Nederland niet naar je zin hebt, wordt het in het buitenland niet beter.'' Stephan (36): ,,Een vertrek naar een ver oord moet geen vlucht zijn. Je weet immers nooit wat je elders aantreft. Het wordt eerder moeilijker dan makkelijker.'' Ilona: ,,30 graden op de bol is fijn, maar als je in de middle of nowhere niet kan pinnen zit ik liever onder het vriespunt.'' Stephan: ,,In paniek zijn we nooit geraakt, want daar was nooit aanleiding voor.’’ Ilona: ,,We schrikken niet zo snel van dingen. Daar zijn we te positief en nuchter voor. En we hadden in Nederland een goede basis waarop we konden terugvallen. Ons uitgangspunt is altijd geweest: ga ervoor, want je kan altijd terug.’’  Stephan: ,,We wisten niet waar we terecht zouden komen. Het viel mee, maar RTL4 had ons ook in de woestijn van Chili kunnen droppen.Ilona en ik zijn er blanco ingegaan. We wisten dat het Chili zou worden en dat we konden ondernemen met onze passie voor wijn.’’ Ilona: ,,Toen we in Chili zo goed als niks aantroffen, moesten we lachen. Is dit een grap, dachten we. We zijn gelijk alles gaan regelen, want er waren vooraf geen contacten gelegd. Het was een kwestie van: schouders eronder en de boel vol gas uitrollen. Overigens, we stapten ook in het avontuur omdat we er budget voor kregen en ons spaargeld niet wilden aanspreken. Hahaha, we blijven natuurlijk ondernemers met liefde voor bubbels. Het was echt niet alleen een wens om met onze kop op de buis te komen.''  Stephan: ,,We hebben laatste de eerste aflevering recent nog eens teruggekeken en hoorden onszelf zeggen 'we houden, wat er ook gebeurt, vast aan ons plan: beginnen met sparkling wine'. En dat hebben we gedaan.'' Ilona: ,,Je uitgestippelde koers blijven volgen is zó belangrijk, want in een jaar tijd is gebleken dat de situatie een loopje met je kan nemen. We kwamen in een totaal andere situatie terecht en kregen adviezen van mensen die we niet kenden uit allerlei disciplines. Stephan en ik zijn, terwijl een nieuw netwerk ontstond, met onze mensenkennis op onszelf blijven vertrouwen.’’  Een foto die is geplaatst door Familie Pos Collection (@familieposcollection) op 8 Dec 2017 om 8:18 PST  Ilona: ,,Onze zoons Björn (8) en Tygo (6) hebben de perfecte leeftijd voor zo'n avontuur. Waren ze jonger geweest, dan hadden ze meer zorg nodig gehad en hadden wij minder tijd gehad voor het uitrollen van het bedrijf. Als onze kinderen ouder waren geweest, zou een verblijf wellicht te saai voor ze zijn geworden. Overigens, we hadden ze op oudere leeftijd niet uit hun vertrouwde omgeving bij bijvoorbeeld sportclubs gehaald. Onze boys, al blij met een ijsje, konden zichzelf prima vermaken.' Stephan: ,,Advies dus aan onze opvolgers: doe het liever niet met tieners. Overigens is het moeilijk om kinderen op te voeden als een crew meekijkt. Er zijn momenten geweest dat we de boys soms wilden corrigeren maar dat niet deden als camera's draaiden. Dat deden we op een later moment, omdat opvoeden met privacy te maken heeft. En daar hebben ze recht op.’’ Ilona: ,,Eens! Het is weinig pedagogisch als half Nederland op zo'n rommelig moment meekijkt. En niet leuk voor onze zoons. Dat waren lastige dilemma's voor ons.''  Ilona: ,,Je hebt als Helemaal het einde-deelnemer bijna vierentwintig uur een camera in de buurt. Dat is in eerste instantie wennen. Wij hadden het uitgangspunt: het programma is geen overlevingsshow zoals Expeditie Robinson. Dat wisten we, en dat was het ook niet. Het gaat er bij Helemaal het einde, ook al verwachten kijkers dat misschien, niet om wie het langste in de rimboe op een emmer kan zitten. We hadden geen bewijsdrang om te laten zien hoe stoer of goed we zijn. Of om een ideaal leven te schetsen.’’ Stephan: ,,Doe dus geen dingen die niet bij je passen en schilder de werkelijkheid niet mooier af. Als we een act hadden opgevoerd, hadden kijkers dat gemerkt.’’  Een foto die is geplaatst door Familie Pos Collection (@familieposcollection) op 8 Sep 2017 om 3:49 PDT  Ilona: ,,We wisten vooraf dat RTL4 zo ongeveer alles zou filmen. Daar hebben we voor getekend.'' Stephan: ,,Dan moet je naderhand, als je eenmaal in zo'n land bent, niet gaan mopperen.'' Ilona: ,,Hahaha, onze privacy is nooit in het geding gekomen. Er heeft nooit een cameraman tussen ons in gelegen.'' Stephan: ,,Ons leven is eerlijk en oprecht geregistreerd. Er zijn positieve momenten gefilmd en tegenslagen zoals toen zoon Tygo met een longontsteking naar het ziekenhuis moest. Hoe lullig zo'n situatie ook is, je laat de camera's toe om te laten zien: dit is óók ons bestaan.’’ Ilona: ,,We stonden niet bewust stil bij die camera’s. Het werd een soort vanzelfsprekendheid. En in dat hospitaal waren we überhaupt alleen bezig met ons kind. Trouwens: onderlinge ruzietjes hebben we bewaard voor onszelf. Je gaat niet uit je dak terwijl heel Nederland zich op de bank zit te verkneukelen aan echtelijk gedoe. Dus ja, we trokken zekere grenzen. Klein, maar noodzakelijk.''  Ilona: ,,De spotlights waren voor ons zeker geen doel.’’ Stephan: ,,We zijn blij met de grote schare fans. Populariteit en zakelijke belangen gaan hand-in-hand.'' Ilona: ,,Wij zien op tv zijn als springplank. Een podium waar je vanaf kan lazeren of juist omhoog springen. Wij hebben dat podium gepakt door hard te werken. En we zijn, aandacht of niet, geen spat veranderd. Stephan: ,,We werken nog steeds meer dan fulltime en hebben geleerd onze tijd flexibeler in te delen met kinderen.’’ Ilona: ,,We – zestien jaar samen en nu weer even in Nederland – nemen nog steeds geen blad voor de mond en kunnen nog lekker met elkaar lachen. Dat blijven we, ook als we over drie weken weer in Chili zijn, gewoon doen.’’",entertainment
"Het zouden vooral de kleinere beleggers zijn die de woningprijzen omhoog duwen. Dat stelde stadsgeograaf Cody Hochstenbach volgens De Telegraaf tijdens een hoorzitting van de gemeente over de woningmarkt.  Kleine beleggers, die 2 tot 50 panden in bezit hebben, zijn steeds meer in opkomst. 'Dit zijn de wat minder ervaren beleggers die niet goed weten wat ze moeten doen als verhuurder', zo zegt Hochstenbach volgens De Telegraaf.  Zo'n 16 procent van het totale aanbod is in handen van deze groep. De kleine beleggers zouden daarmee hun aankopen tijdens de afgelopen tien jaar hebben verdubbeld, zo beweert Hochstenbach. Dat baseert hij op berekeningen van ING, De Nederlandsche Bank en het Kadaster.  'Stop met shamen en blamen'Diverse sprekers wilden tijdens de hoorzitting wel benadrukken dat niet alleen de beleggers verantwoordelijk zijn voor de overspannen markt. 'Stop met shamen en blamen en wees zelf verantwoordelijk', stelde Sven Heinen van Makelaarsvereniging Amsterdam tegen de raad.  Hij zou liever zien dat de gemeente goed gaat samenwerken met andere nabijgelegen plaatsen en beleggers beboet die regels overtreden. Andere sprekers wezen bovendien op de verantwoordelijkheid van de gemeente en riepen op tot meer bouwen. Schaarste van woningen zorgt volgens hen ook automatisch voor hogere prijzen.  BoosdoenersCo Koning van branchevereniging Vastgoed Belang was de enige afgevaardigde van de particuliere beleggers die aanwezig wilde zijn. Volgens hem zijn de 'zo'n 5500 particuliere beleggers' niet 'de boosdoeners'. Hij stelt dat er geen sprake is van massaal opkopen van panden. 'Stop met stigmatiseren', was zijn advies.  De gemeente had de hoorzitting georganiseerd om te praten over de voor- en nadelen van het feit dat een kleine groep vastgoedhandelaren een groot deel van de woningen op de vastgoedmarkt in bezit hebben. Prins Bernhard gaf eerder aan niet te komen omdat hij zichzelf 'niet deskundig genoeg' vond om uitleg te geven.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",business
"De ziel kan ontsnappen, gelooft de Indonesische Mentawaier-stam. Daarom moet ze verleid worden om te blijven.  Door Kester Freriks | pagina 20  ‘Speelgoed voor de ziel’: dat zijn kleurrijke hoofdtooien, halssieraden en tatoeages. Ze zijn te zien in het Museum Volkenkunde in Leiden. En veel meer: schilden, pijl-en-boog, uit hout gesneden vogels, gereedschap voor vuurmakers.  De bewoners van enkele afgelegen eilanden voor de kust van West-Sumatra in Indonesië verfraaien zichzelf. Ze doen dit uit de overtuiging dat de menselijke ziel vrij is, ze kan ontsnappen via de fontanel. Dan word je ziek of ga je dood. Geef de ziel schoonheid, en ze blijft bij je.  Het is een prachtige overtuiging, waarmee we in het Westen kennismaakten dankzij antropoloog Reimar Schefold. In 1967, op 29-jarige leeftijd, bezocht hij als een van de eerste westerlingen de geïsoleerd levende Mentawaiers. Twee jaar lang bracht hij tussen de eilandbewoners door, omringd door oerwoud. „Ik kwam ongewapend”, zegt Schefold, „en daardoor won ik het vertrouwen. Ik had geen andere bedoelingen dan hun leefwijze en religie te begrijpen. Voor de Mentawaiers is alles wat bestaat bezield: niet alleen mensen, ook dieren, stenen, bomen, gebruiksvoorwerpen. Als ze een sagoboom kappen, snijden ze een scheut af en planten die. Dat doen ze al eeuwen, om de natuur niet uit te putten.”  Schefold schonk eind vorig jaar een deel van zijn collectie aan het museum. Daarvan is de tentoonstelling Mentawai uit Indonesië. Schatten uit het depot samengesteld. Hij is ervan overtuigd dat de westerse mens veel van andere culturen kan leren, vooral als het gaat om duurzaamheid en oogsten uit de natuur.  De Mentawaiers vormen een egalitaire gemeenschap. Als er belangrijke beslissingen genomen moeten worden, heeft iedereen evenveel recht van spreken, mannen, vrouwen en ook kinderen. Komen ze niet tot een oplossing, „dan vertrekt de oppositie en gaat elders wonen”, aldus Schefold.  Tot voor kort leefden de mensen op de Mentawai-eilanden in tradities die duizenden jaren teruggaan. Maar hun leefwereld en rituele leefwijze worden bedreigd: de Indonesische regering heeft enige tijd terug besloten grootschalige boskap toe te staan. „Hun toekomst is zo goed als geruïneerd”, zegt Schefold. De Mentawaiers hebben hem gevraagd een Indonesisch schoolboek over hen te maken, waarin de nadruk ligt op hun duurzame omgang met de natuur.  Reimar Schefold is op 11 februari te gast in Teylers Museum, Haarlem. De tentoonstelling is tot en met 27 mei te zien in Museum Volkenkunde te Leiden.",other
"Het is de komende periode beduidend rustiger weer dan de afgelopen tijd. De dagen met buien maken plaats voor een vrijwel droog weerbeeld waarbij de zon zich geregeld laat zien.  Door:Raymond Klaassen20 september 2017, 02:00- Bron: Weerplaza  Dat komt goed uit, want in sommige delen van het land is het deze maand bijzonder nat; in het westen is lokaal meer dan 200 millimeter gevallen.  Een nieuw hogedrukgebied komt onze kant op en probeert aansluiting te vinden met dat boven Rusland, waardoor een gordel van hogedruk ontstaat over een groot deel van Europa. Storingen worden zo op afstand gehouden en de kans op buien neemt af.  Woensdag kan er vooral in de ochtend nog hier en daar een bui vallen. In het zuiden is kans op mistbanken. Naarmate de dag vordert neemt de kans op buien af. Het wordt vanmiddag 16 of 17 graden.  Donderdag blijft het overal droog. De wind wordt zuidelijk en is meest matig. De zon laat zich zien, maar er zijn ook wolkenvelden. In het zuiden kan het 19 graden worden.  Vrijdag begint de astronomische herfst maar we blijven in rustig vaarwater. De kans op neerslag is klein en de maxima komen geleidelijk wat hoger uit.  In het zuiden kan het dit weekend plaatselijk 20 graden worden. De wind blijft rustig en de ochtenden beginnen soms grijs door nevel of mist.",other
"Woensdag was op theaterfestival Boulevard in Den Bosch de voorstelling 'Yuri a Workout Opera' te zien. Volgens het gezelschap Club Gewalt was het een ode aan Yuri van Gelder. Verdient de turner uit Waalwijk zo'n eerbetoon?  Ja  Nee  Diego Maradona is in Mierlo en amuseert zich kostelijk, onder meer in de plaatselijke Hema. Zou jij hem tegen het lijf willen lopen?",entertainment
"Graffiti is niet typisch van deze tijd. Al in de oertijd liet de mens zijn fantasie de vrije loop en maakte tekeningen in grotten en op rotswanden. Na duizenden jaren staan we er nog versteld van. Waar komt toch die drang vandaan om een mes in een tafelblad te zetten, je naam in een boom te kerven of iets op een muur te spuiten?  Dat is de vraag waar het om draait bij 'Oergraffiti', de tentoonstelling van prehistorische wandversieringen die in het Leidse museum Naturalis is ingericht. Waarom werden die afbeeldingen gemaakt in de grotten van Chauvet (meer dan 30.000 jaar geleden) en Lascaux in Frankrijk? Waarom bikten voorouders 3000 jaar voor Christus bij Alta in het noorden van Noorwegen allerlei figuren in de rotsblokken? Wat zit er achter die kikkerachtige typetjes en cirkels, die omstreeks 100 voor Christus op metershoge steile rotswanden bij Huashan in Zuidwest-China zijn afgebeeld?  Die primitieve graffiti zou het werk geweest kunnen zijn van simpele geesten: gewoon een kwestie van tijdverdrijf, Hilversum 3 bestond nog niet en wat-moest-je-anders-in-je-grotje. Of de schilderingen hadden een religieuze betekenis, maakten deel uit van rituelen om goden gunstig te stemmen of geesten te bezweren.  De meeste wetenschappers die de rotskunst bestuderen en daar in de tentoonstelling op videofilmpjes over vertellen, leggen een verband met het sjamanisme, een natuurgodsdienst waarbij de aanhangers geloven in een natuur vol goden en geesten. De sjamanen (medicijnmannen) kunnen via trance en visioenen tijdelijk doordringen in de wereld van goden en geesten en hun om gunsten of informatie vragen. Om in trance te komen worden gifstoffen gebruikt als tabak of andere hallucinogenen, maar ook wilde dansen of dreunende trommels, vasten of meditatie.  De rotstekeningen zouden in die theorie het werk zijn van zulke sjamanen, die hun visioenen vastlegden in stippen en abstracte patronen, en daarnaast in beelden van mensen en dieren. Om ze aan anderen te laten zien, als geheugensteun voor nuchtere momenten of als symbool om macht te krijgen over de omringende natuur. De rotskunst is daarmee de eerste stap op weg naar het schrift.  De vindplaatsen van de beroemdste afbeeldingen zijn voor het publiek niet toegankelijk - of omdat ze dateren uit een tijd dat de zeespiegel veel hoger lag of omdat ze (grotten bijvoorbeeld) vanwege hun kwetsbaarheid voor bezoekers gesloten worden gehouden. We moeten het doen met foto en film of, zoals in Leiden, met nagebootste locaties: van Lascaux en Chauvet, maar ook van de rotsen bij Kakadu in Australië waar de oorsprong van de Aboriginalkunst verondersteld wordt, de levensgrote mensfiguren aan de wanden van de Barrier Canyon in het Amerikaanse Utah en de tekeningen van elandantilopen in de Zuid-Afrikaanse Drakensbergen.  Prachtig, interessant, indrukwekkend allemaal. En ondanks het behoorlijke abstractieniveau van het onderwerp ook voor kinderen nog avontuurlijk genoeg - al was het maar om de kick (of de trance) van al die computerspelletjes of het luisteren naar opzwepend, hartkloppend tromgeroffel. Maar de meest intrigerende les die 'Oergraffiti' je leert, is dat er zoveel overeenkomsten zitten in al die rotstekeningen. Terwijl het toch om locaties gaat die verspreid over de hele wereld liggen en dateren van 35.000 voor Christus tot 2000 jaar geleden, in de tijd dat de KLM nog niet vloog, de LOI nog geen schriftelijke schildercursussen gaf en CNN nog niet uitzond.  De verklaring is even simpel als ingenieus. De rotstekeningen zijn beelden van visioenen, die meestal volgens vaste patronen lopen, omdat de menselijke hersenen nu eenmaal op dezelfde manier zijn gebouwd. Al waren het mensen uit verschillende culturen, ze krasten allen geometrische karakters op de muur die je ziet als je stevig je ogen uitwrijft of een klap op je kop hebt gehad (de sterretjes!).  De tentoonstelling begint met een introductie door bewegende en sprekende poppen als de bioloog Charles Darwin, de surrealistische schilder Salvador Dalí en chimpansee-kenner Jane Goodall. Zij werpen de vraag op wat de mens tot mens maakt en waarom een aap nooit van die fijne tekeningen op rotswanden heeft gemaakt als de sjamanen van Chauvet of Huashan. Een definitief antwoord is zelfs in Naturalis niet eenduidig te geven, maar wie maalt daarom na een wandeling door zoveel onbereikbare plekjes uit de oertijd?  Speciaal voor kinderen zijn er interactieve opstellingen waar je wild kunt besluipen, een pijl en boog kunt hanteren, een ijsberg kunt voelen, je eigen rotstekening kunt maken of kunt ervaren hoe het is om (een beetje) in trance te raken. Over de vraag 'wat de mens tot mens maakt' worden vanaf 4 november, morgen dus, op zondagmiddag (14 uur) lezingen gehouden door een speleoloog, een paleontoloog, een archeoloog, een antropoloog/filosoof en mammoetkenner bij uitstek Dick Mol.  Er is al eerder een account aangemaakt met dit e-mailadres, bij Trouw of een andere titel van onze uitgever.Klik hierom u aan te melden, klik hierals u uw wachtwoord vergeten bent.  Het e-mailadres bij dit profiel is nog niet bevestigd. Een link om te bevestigen kunt u vinden in uw inbox.Bent u de link kwijt? Vraag hier een nieuwe aan.",other
"Pieter van der Wielen presenteert maandag - donderdag vanaf middernacht twee uur lang Nooit Meer Slapen. Met in het eerste uur een gast uit de wereld van de cultuur of de actualiteit. In het tweede uur reportages over literatuur, beeldende kunst, theater en film, én een dagelijkse beschouwing van een auteur die de realiteit benadert vanuit een fictief verhaal. Op vrijdagavond begint Nooit Meer Slapen vanwege het hoorspel rond 0.30 uur. Ester Naomi Perquin is dan de presentator.",entertainment
"Universiteit en Hogeschool Utrecht  Een studentenvereniging in Utrecht krijgt geen subsidie meer, omdat uit tv-beelden blijkt dat zij zich niet aan regels hield bij ontgroening.  pagina 2 - 3  Amsterdam.  De Universiteit Utrecht en de Hogeschool Utrecht schorten de bijdragen aan de Utrechtse vrouwenstudentenvereniging UVSV/NVVSU op basis van beelden van de ontgroening die zijn gemaakt door het programma Rambam (BNNVARA). De aflevering wordt 11 januari uitgezonden, maar de rector van de Universiteit Utrecht en de Adviescommissie Introductietijd Utrecht (AIU) kon deze al bekijken. „Onder andere is te zien hoe iemand wordt gevoerd met een lepel. Ook stelt een aspirant-lid dat astmamedicijnen zijn afgepakt en geeft een meisje aan dat zij bespuugd is”, aldus de universiteit. Het zou gaan om vijf incidenten waarvan volgens UVSV/NVVSU „een met beelden wordt geïllustreerd en de andere vier worden verteld (zonder beelden)”. (NRC)",business
"VEGHEL - Arjen Towstokory uit Veghel wordt vermist. Arjen is 14 jaar oud, heeft een normaal tot stevig postuur, is ongeveer 1,70 meter lang en spreekt Nederlands.  Arjen is donderdag voor het laatst gezien in Veghel. Hij was toen gekleed in een zwarte trui, zwarte broek en hij droeg een horloge. Wie Arjen heeft gezien of weet waar hij is, kan bellen met de politie via 0900-8844.",entertainment
"Max Meyer heeft een tweede contractvoorstel van Schalke 04 naast zich neergelegd. De middenvelder beschikt over een aflopende verbintenis en kan in de zomer gratis de deur uitlopen. (BILD)  Zowel Chelsea als Manchester United gaat binnenkort een poging ondernemen om Robert Lewandowski los te weken bij Bayern München. In een eerder stadium werd de Pool ook gelinkt aan Real Madrid. (Sky Sports)  Kasper Dolberg staat naar verluidt op het lijstje bij Borussia Mönchengladbach. De spits van Ajax is, net als onder meer Sébastien Haller en Andrej Kramaric, in beeld om in de zomer die Fohlen te komen versterken. (Express)  Leandro Paredes mag voor veertig miljoen euro vertrekken bij Zenit Sint-Petersburg en dat nieuws heeft niet enkel Juventus bereikt. Ook Real Madrid zou denken aan de zomerse komst van de middenvelder. (Tuttomercatoweb)  Arsenal en Manchester United houden de situatie van Kostas Manolas nauwlettend in de gaten. De Griek mag mogelijk in de zomer vertrekken bij AS Roma. (Diverse Italiaanse media)  FC Utrecht kijkt voor een mogelijke opvolger van Zakaria Labyad naar België. Amin Benchaib van Sporting Lokeren zou in beeld zijn om in de zomer naar de Domstad te komen. (Het Nieuwsblad)  Precies. Iedereen heeft het altijd over die 50 miljoen, terwijl Ajax zelf al aangaf dat een dergelijk bod niet aan de orde was. Als dat bedrag daadwerkelijk geboden was, had Ajax er allang een strik omheen gedaan en hem verkocht.  Ik weet nog dat veel mensen niet geloofde in haller toen hij de stap maakte naar duitsland, zo die heeft dus het tegendeel bewezen. Betreft kasper ja ajax heeft een kans laten schieten om hem voor goed geld te verkopen echter hij is nog jong en zeker niet uitgeleerd bij ajax.  Haller heeft in 3 seizoenen bij Utrecht 41 doelpunten gemaakt en 15 assists gegeven. Daar gaat Dolberg waarschijnlijk niet aan komen. Haller ging weg als 1 van de beste spitsen van de Eredivisie. Momenteel is Dolberg dat zeker niet.  Verder ben ik het wel eens met het laatste gedeelte van jouw laatste zin. Hij is overduidelijk nog lang niet uitgeleerd bij Ajax, dus voor hem is het goed om gewoon nog twee seizoenen te blijven (mits hij veel aan spelen toekomt).  Tja, waarom zou Kramaric eigenlijk vertrekken bij Hoffenheim voor een avontuur bij Gladbach? Het is een beetje lood om oud ijzer en bovendien denk ik dat Kramaric nog wel een stap hoger kan. Haller is ongetwijfeld goedkoper en is een wat realistischer betreft een transfer naar Gladbach.  Dolberg heeft nog lang niet genoeg laten zien om een stap te maken. Vorig jaar was hij (vooral in de tweede seizoenshelft) goed, maar daar is dit seizoen weinig van over. Wellicht toch de druk die hem te veel werd, maar ik zie er op dit moment nog niet een Bundesliga spits in.  Dat had je vorig jaar kunnen vragen, maar dit seizoen is niet bepaald zijn seizoen geweest. Daarna kwam die blessure er nog overheen. Denk dat je blij mag zijn als je er nu tussen de 20-25 mln voor krijgt. En dan heb je hem echt goed verkocht.  Dolberg moet eerst weer fit worden. Dit seizoen was de Deen sowieso niet in vorm. Nog een seizoen bij Ajax zal hem zeker goed doen. Zou hij op het WK schitteren dan is ie natuurlijk weg. Zo realistisch moeten we wel zijn.  Max Meyer zou een contractaanbieding van 5,5 miljoen per jaar afgeslagen hebben, die is dus weg in de zomer. Ik heb mijn grote twijfels of hij bij een club in een andere grote competitie gaat slagen, want ik zie hem daar niet zomaar op de 6 positie spelen (ook vanwege zijn postuur) en voor de 10 komt hij gewoon tekort. Nu bij Schalke heeft hij een vaste basisplaats en hij is nog maar 22.  Hij mag sowieso van geluk spreken dat de trainer hem dit seizoen bij wijze van experiment op de 6 positie nog een kans heeft gegeven, met succes. Ik denk dat hij uiteindelijk meer aan Schalke heeft gehad, dan Schalke aan hem. Anders was hij dit seizoen bankspeler geweest en had zijn verdere carrière er waarschijnlijk heel anders uitgezien, dan dat hij zich voorgesteld had. Maarja contractverlengingen daar doen de dragende spelers van Schalke niet meer aan blijkbaar, met het risico dat ze bij een andere club mislukken.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"Zo'n drie maanden na Kleppers dood had weduwe Sandra naar eigen zeggen meerdere gesprekken met Holleeder. Uiteindelijk spraken ze ook eens in een café bij het station van Eindhoven.  Officier van justitie Sabine Tammes legt Holleeder een gesprek voor dat hij vervolgens op 10 januari 2001 had met John Mieremet – dat werd afgeluisterd in het onderzoek onder codenaam Calkta5 naar de liquidatie van Klepper. Ze praten dan over Sandra.  Holleeder wil Mieremet 'iets leuks vertellen'. Sandra had hem 'dingen verteld over Klepper die Johnnie nog niet wist'. Dingen die 'Sam had verteld'. Holleeder heeft het over 'allemaal kleine dingetjes' en 'langzaamaan komt het toch allemaal zoals ik gezegd heb', zegt Holleeder dan tegen Mieremet. 'Het komt allemaal vanzelf'. Johnnie: 'Dus ik heb weer ongelijk'. Holleeder: 'Ja'.  Aanklager Lars Stempher: ""U zegt dat het heel leuk is en dat langzaam de puzzel in elkaar valt' en dat het 'alleen maar voordelig is'.  Holleeder, nu: ""Sandra had me allemaal dingetjes over Sam Klepper verteld die ze eigenlijk niet had willen vertellen en het kwam kennelijk goed uit, maar het is zeventien jaar geleden. Het zou toch wel gek zijn als ik me überhaupt dingen van zeventien jaar geleden zou kunnen herinneren.""  22 februari 2018, 11:51  Bij de hervatting van de zitting vraagt aanklaagster Sabine Tammes waar Holleeder was toen crimineel Sam Klepper werd geliquideerd, op 10 oktober 2000? Holleeder: ""Bij broodje Rai.""  Later hoorde Holleeder dat Kleppers weduwe Sandra had gehoord dat 'als Klepper wat zou overkomen, dat Willem Holleeder en Willem Endstra daar achter zouden zitten'.  Holleeder: ""Ik heb haar uitgelegd dat het niet zo was. Klaar.""  Kleppers compagnon John Mieremet, 'Sjonnie', zocht volgens Holleeder uit wie het wel had gedaan. De 'Joegomaffia' onder leiding van Sreten 'Jotsa' Jocic.  22 februari 2018, 11:24  De rechtbank pauzeert voor twintig minuten.  22 februari 2018, 11:15  In een volgend 'fluisterfragment' zegt Holleeder volgens de recherche een en ander tegen Astrid over zus Sonja en Peter R. de Vries. Het gaat over de opbrengst van de Hollywoodfilm over de Heinekenontvoering. Sonja wil 50 procent van de opbrengst.  Holleeder fluistert volgens Tammes meteen nadat hij over Sonja heeft gezegd dat 'ze niet weet wat ze aanhaalt'. Daarna dreigt hij en schreeuwt dat hij het 'zát, zát, zát' is met 'die kankerhoer'. Holleeder zegt nu niet het 'fluistermoment' te horen.  Advocaat Malewicz: ""Ik hoor dat de stem iets wegvalt omdat misschien in de jas wordt gesproken, maar dat is mijn conclusie.""  Holleeder: ""Als het wél fluisteren zou zijn geweest, zou ik het ook wel zeggen. Ik mag best fluisteren...""  Holleeder wijst de rechtbank er op dat het nog niet hoeft te kloppen als Astrid zegt dat hij tijdens het fluisteren over bijvoorbeeld moorden praat, of andere zware misdrijven.  Tammes vraagt zich af waarom Holleeder liefst buiten ging wandelen om te praten.  Holleeder: ""Dat heb ik me aangewend. Dat doe ik mijn hele leven al, ik praat lekker op straat. Een beetje kletsen, een beetje lopen. Je weet nooit wat de ander gaat zeggen dat u, dat de politie niet mag horen, maar het hoeft nog niet over liquidaties te gaan.. Het is voorzichtigheid. (Uit voorzorg, zodat bijvoorbeeld de politie het niet kan opnemen).""  Zijn zussen zeggen dat Holleeder 'fluistert als het spannend wordt'. Officier Tammes laat een door de zussen stiekem opgenomen geluidsfragment horen. Holleeder zegt daarin tegen Astrid over Sonja dat 'hij haar het ziekenhuis in slaat als hij 'haar' vanavond tegenkomt'. 'Ik kén hier niet mee leven', zegt Holleeder. Daarna fluistert hij.  Dan: 'Ik sla d'r echt hier door de bosjes heen. Ik breek d'r neus, ik breek d'r kaak, ik ben door het dolle heen'. Dan fluistert hij weer. Dan: 'Ik vind dat het nu het moment is dat ze niet alleen mij in de maling heeft genomen, maar jou ook. Het is gewoon een slijmbal, een hoer.'  Holleeder, nu: ""Astrid weet dat ze het opneemt. Zij zegt woordjes die ik dan niet begrijp en die dan weggelaten. Ze heeft later een selectie gemaakt. Ze heeft de boel een beetje geknipt en geplakt en alle normale delen weggelaten. Ze had het ook met de politie kunnen opnemen en dan hadden we hier een eerlijk verhaal gehad.""  Tammes: ""U bent soms goed te verstaan, maar er zijn ook passages waarin u volgens mij fluistert.""  Holleeder: ""Misschien stond de wind anders of was de opname even slecht. Ik hoor dat dingen zachter zijn gezegd en harder zijn gezegd...""  Officier Stempher: ""Fluisterde u wel eens tijdens die gesprekken?"" Holleeder: ""Hoe moet ik dat nou weten?"" Stempher: ""Doordat u niet weet dat u wordt opgenomen, kan je ook zeggen: dit is authentiek?""  Holleeder: ""Fijn dat u dat zegt. Maar ja, of ik fluister, weet ik niet. Maar de waarde die Astrid er nu allemaal aangeeft, is gelogen.""  Tammes: ""Maar is het zo dat u fluistert als iets belangrijk is?""  Holleeder: ""Ik fluister ook wel eens wat tegen meneer Malewicz (zijn advocaat). Zo ben ik, sorry. Dat gaat niet over liquidaties of weet ik veel wat..""  Tammes: ""Astrid zegt dat u over belangrijke dingen in haar oor fluistert."" Holleeder: ""Astrid is gewoon een gluiperd. Punt.""  Tammes schakelt over naar de heimelijk door zijn zussen opgenomen gesprekken, waarin Holleeder dreigt.  Holleeder: ""Ik heb gewoon gedreigd omdat ik van Sonja wilde weten wat er aan de hand was (ze had gelogen over de erfenis van Cor van Hout). Ik had het idee dat wat aan de hand was en heb het geprobeerd na te gaan zoals ik ben opgegroeid in de Jordaan en dan doe je dat zo, met dreigen. Ik heb gelijk gekregen, hè? Er wás wat aan de hand, want ze waren die verklaringen aan het afleggen.""  Holleeder herhaalt dat hij 'een grote mond heeft en schreeuwt'. ""Dat doen Sonja en Astrid ook. Als ik eerder deze week vragen aan haar had gesteld, had Sonja hier ook de ramen er uit getrapt (uit de getuigencabine), net zoals Astrid hierboven (in de bunker) eerder heeft geprobeerd de deur er uit te trappen.""  22 februari 2018, 10:48  Tammes: ""Op 24 januari 2003 wordt Cor van Hout doodgeschoten. Weet u nog waar u was?""  Holleeder: ""Buiten de stad. ik meen in Haarlem, maar weet het niet precies meer.""  Tammes: ""Toen Endstra was doodgeschoten?""  Holleeder: ""Ik kwam toen uit Parijs. Gewoon met Maike (zijn toenmalige vriendin).""  Tammes: ""Was het aldoor de bedoeling met Maike naar Parijs te gaan?""  Holleeder: ""Ik ga met Maike naar Parijs wanneer ik wil.""  Tammes: ""Uw ex Sandra zegt dat u met háár naar Parijs wilde, maar dat ze hier wilde blijven voor de kinderen.""  Holleeder: ""Als ik haar het woord Parijs noemde, zat ze al in de auto. Dan verzon ze wel wat voor die kinderen, dat heeft ze altijd gedaan. Onzin.""  Sandra zegt dat Holleeder uiteindelijk niet met haar maar met Maike naar Parijs ging en na terugkomst de familie van Endstra ging condoleren. Sandra zegt in haar verklaring: 'Toen draaide hij zich om en zei hij: 'De volgende keer als ik dat zeg, ga je gewoon mee''  De suggestie: hij had een getuige nodig die achteraf zijn alibi kon geven, dat hij in Parijs was.  Holleeder: ""Als ik in Parijs mijn creditcard gebruik, is dat toch ook bewijs dat ik daar was? Dit heeft Astrid met Sandra verzonnen.""  Tammes: ""Doortrapt.""  Holleeder: ""U wilt zeggen dat u er nog niet uit was dat Astrid doortrapt is?!""  22 februari 2018, 10:45  Tammes legt Holleeder een rapportje voor van een reclasseringsmedewerker die hem in 2011 sprak. Holleeder zei toen dat hij afstand wilde nemen van 'het milieu' en van Amsterdam.  Tammes: ""Na uw vrijlating zat u in een huisje ver buiten de stad, maar u ging weer iedere dag naar Amsterdam. Hoe kan dat?""  Holleeder: ""Hier in Amsterdam woont mijn familie, ik ben stap voor stap weer gegaan en uiteindelijk elke dag, ja. Ik ben en blijf een Jordanees en het gaat toch om die Westertoren. Ik hoef die man van de reclassering toch niks op de mouw te spelden, waar heb ik hem voor nódig, ik was vrij. Dat u dit allemaal heeft opgezocht, zeg!""  22 februari 2018, 10:43  Tammes begint over een etentje in Club Jacky's waar Holleeder meermaals met andere criminelen zou zijn geweest, en met (hun) vriendinnen. ""U zei aanvankelijk heel stellig dat u daar maar één keer bent geweest, terwijl het vaker was?""  Holleeder: ""Dat is wéér dat woordjes wegen. Ik zei dat ik er met een vriendinnetje was geweest, maar kwam er later achter dat er in het dossier meer zat. 'O, met haar ben ik er óók geweest, dacht ik dan. Tja.""  22 februari 2018, 10:39  Tammes: ""U zegt mensen die u hebben geholpen niet te willen belasten door namen te noemen. Dan geeft u op 8 februari ineens out of the blue aan wie u (na de ontvoering van Heineken en de vlucht) de persoon gegeven die u van Parijs naar Nederland heeft gereden: de schoonvader van (vastgoedhandelaar) Leen B.  Holleeder: ""Leen B. gaat hier ter sprake komen. U gaat mij daar ook toe dwingen. Daarom dacht ik: ik zeg het effe. Daar heb ik heel lang over nagedacht, want ik doe dat nooit, maar toen zag ik de verklaring van Leens vriendin dat ze bang is. In die context dacht ik: Ik zeg hoe het is. Dat is eenmalig. Dat is geen gift, ik doe dat niet voor u...""  Verder zal Holleeder in principe geen namen noemen. ""Ik ben bijna zestig. Ik ga op mijn zestigste jaar geen verraaier worden omdat mijn zusters over me liegen.""  Holleeder: ""Daar hebben we weer dat woordjes wegen... Ik heb dat anders beleefd. U zegt nu ook dat ze 24 keer op bezoek is geweest in de gevangenis. Het is eigenlijk 31 keer blijkt mij nu. Maar afgezet tegen Sonja is het niks. Die is 97 keer geweest. Mijn moeder is 160 keer geweest. Ik heb me die honderden contacten niet kunnen herinneren. Het is ook dat zij mij belde of dat ik haar terugbelde omdat zij mij had gepiept (met een pieper, een semafoon).""",entertainment
"Bij een schietpartij aan de Maarsenhof in Zuidoost is vanavond iemand gewond geraakt. Wat zich precies in de wijk heeft afgespeeld, is nog onduidelijk. De politie heeft de omgeving afgezet en zoekt naar de dader.  De verdachte is donker getinte man van circa 1,78 meter lang, met een grijze hoodie en een zwarte broek aan en een capuchon op. Over het letsel en de identiteit van het slachtoffer is nog niets bekend, aldus de politiewoordvoerder.  Ambulancemedewerkers hebben zich ontfermd over de gewonde. Het slachtoffer is met onbekende verwondingen naar het ziekenhuis gebracht.  Later meer...  Naar aanleiding van een schietincident Maarsenhof #Amsterdam stelt de politie een onderzoek in. Een gewonde met onbekend letsel overgebracht naar ziekenhuis. https://t.co/cuARoxAiSk  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"EINDHOVEN - Een 84-jarige man die vrijdagmiddag rond half drie op zijn scootmobiel werd aangereden door een bus aan de PSV-laan in Eindhoven, is vrijdagavond aan zijn verwondingen overleden.  Hulpdiensten hebben nog geprobeerd het slachtoffer op straat te reanimeren. Daarna is hij met de traumahelikopter naar het ziekenhuis in Tilburg gebracht. Hij was er toen al erg slecht aan toe. In het ziekenhuis is de man overleden.",entertainment
"'Als een naaste overlijdt', tekende de Volkskrant in 2002 op uit zijn mond, 'troosten we ons met de gedachte dat hij in de hemel met oma wordt herenigd. Terwijl we weten dat het niet zo is.' Hij heeft de losmaking van God en van het geloof van zijn vader niet als een vreugdevol proces ervaren. Evenmin wilde hij met de boeken waarin hij alle stappen in dit proces heeft vastgelegd christenen aansporen om zijn voorbeeld te volgen. 'Dat zou van een overmaat aan hoogmoed getuigen. Nee, mijn aspiraties waren bescheidener. Ik wilde uitpluizen welke mechanismen werkzaam zijn bij het geloof.'  Over zijn gang van de orthodoxie naar de vrijzinnigheid heeft Kuitert bijna een heel mensenleven gedaan  Daarbij ging hij niet over één nacht ijs. Kuitert was van gereformeerden huize tenslotte. En in dat milieu verander je niet lichtvaardig van inzicht. 'Gereformeerde theologie is geen salon-theologie, maar een theologie die je met alle vezels van je bestaan beoefent', schreef een orthodoxe ambtgenoot van Kuitert. Dat kon betekenen dat een discussie over de leer van de veronderstelde wedergeboorte resulteerde in een handgemeen tussen predikanten, of dat een dispuut over de betekenis van de doop in 1944, vlak voor de Hongerwinter, resulteerde in een kerkscheuring - de zoveelste in een lange reeks. Over zijn gang van de orthodoxie naar de vrijzinnigheid heeft Kuitert dan ook bijna een heel mensenleven gedaan.  Met zijn gereformeerde achtergrond is hij zichzelf altijd gelukkig blijven prijzen. 'Door zelf de wagen van het geloof te berijden, heb ik kunnen vaststellen waar het wiel vastloopt.' Altijd is hij 'juichend' psalmen blijven zingen, zei hij in Trouw. ''God die helpt in nood, is in Sion groot', schitterend. Maar Hij helpt helemaal niet in nood. Het is een gedachte die mensen ooit hadden en waar zij zich aan optrokken.' Of, zoals een van zijn gevleugelde uitdrukkingen luidde: 'Al het spreken van boven komt van beneden, ook als we zeggen dat het van boven komt.' God was een schepping van de mensen, die hun eigen woorden in Zijn mond hebben gelegd. En de kerk - een overbodig instituut, wat hem betreft - legde zich toe op 'knechting der zielen'. Kuitert zei en schreef wat twijfelende gelovigen dachten maar niet konden, of durfden, verwoorden. Voor orthodoxe gereformeerden was hij een wolf die 'de schaapskooi van Christus belaagt'.  Het geloof, de hele dogmatiek, het bleek van papier te zijn  Kuitert in 2014  Kuitert zelf situeerde het begin van zijn losmaking in 1953, toen hij als predikant te Scharendijke (Zeeland) niet wist hoe hij de slachtoffers van de Watersnoodramp troost moest bieden. 'Waar moest ik over preken?', zei hij later in Trouw. 'Het werd 'scheepke onder Jezus hoede'. Dat die bekende woorden niet betekenen dat je niet verdrinkt.' Een andere gebeurtenis die bijdroeg aan zijn verwijdering van het oude geloof, was de dood van zijn dochter Kaisa. 'Onder invloed van deze gebeurtenis heb ik nog lange tijd vastgehouden aan mijn vriendschap met de Eeuwige. Maar uiteindelijk, tegen alle menselijke verlangens in, moest ik onderkennen dat er na de dood niets meer is', zei hij in de Volkskrant. 'Leren is afleren, vooral als het om religie gaat.'  'Kuitert zoekt, en raakt alles kwijt.' Zo kenschetste het Reformatorisch Dagblad de lange weg die de theoloog heeft afgelegd. Kuitert zelf leek het daarmee eens te zijn, getuige een uitspraak van hem uit 2014: 'Als ik denk hoe vanzelfsprekend de wereld was toen ik een jaar of twintig, dertig was, afgezien van de oorlog... Dat is allemaal voorbij. Ik mis een gebouw, een kathedraal. Het geloof, de hele dogmatiek, het bleek van papier te zijn.'  Dit is een artikel van Volkskrant Plus.Volkskrant Plus artikelen zijn exclusief voor abonnees.",other
"Woensdag, 31 januari 2018 om 13:00  Diverse Turkse media meldden in januari dat Nigel de Jong een akkoord had bereikt met Ajax, maar daar bleek niets van waar. De middenvelder tekende bij FSV Mainz en vertelt aan de NOS dat aan het begin van het seizoen nog wel contact heeft gehad met de huidige nummer twee van de Eredivisie.  “Er is contact geweest. Deze zomer nog. De rol die ik nu bij Mainz heb, kan ik ook vervullen bij Ajax. Maar het moet wel van twee kanten komen”, aldus de 33-jarige De Jong, die niet uitsluit dat hij in de toekomst alsnog terugkeert in de Johan Cruijff Arena: “Ik sluit nooit de deur voor Ajax.”  De 81-voudig international speelde drie wedstrijden in de Bundesliga voor Mainz, met een totaal van 229 speelminuten. Hij heeft er geen spijt van dat hij besloot om tot medio 2018 te tekenen. Hij spreekt van ‘een leuke club’: “Ik ben en blijf een rasvoetballer. Ik houd van het spelletje. Als je weer op het veld mag staan, is dat heerlijk. Daar doe je het voor. De kleedkamergrappen, vers gras, het intensieve trainen, het werken van weekend naar weekend.”  Of De Jong ooit weer in actie komt voor het Nederlands elftal, laat zich nog raden. Hij liet eerder in januari, tegenover Kicker, in ieder geval weten dat hij nooit zal bedanken: “Nu kan ik bij Mainz in ieder geval spelen en verder zien we wel. Ik heb nooit afscheid genomen als international.” De eerstvolgende wedstrijd van het Mainz van trainer Sandro Schwarz is die tegen Bayern München, van komende zaterdagmiddag.  Die keert als speler nooit meer terug bij Ajax denk ik. Het middenveld is de komende jaren goed genoeg gevuld, en aan ervaring ontbreekt het Ajax door goede gerichte aankopen ook inmiddels niet meer. Was geweldig, maar past ook niet meer in het spel wat Ajax tegenwoordig speelt.  Nou ik weet het niet AFC Ajaxfan. Ik denk dat hij bijvoorbeeld afgelopen weekend niet had misstaan bij jullie. Hij brengt net dat beetje extra. Misschien zoals in het recente verleden Poulsen dat ook kon bij jullie. En juist omdat hij een andere soort speler is lijkt het mij fijn om hem er als Ten Hag zijnde bij te hebben.  En zo haaks staat hij ook weer niet op het Ajax spel. Hij is behoorlijk technisch onderlegt en beschikt over genoeg creativiteit denk ik. Niet zo gek, want hij heeft zo'n beetje alle facetten van de opleiding inclusief een paar jaar in het eerste doorlopen. Als ""een kind van de club"" al niet meer in je spel past, wie dan wel?  Zoals ik hieronder ook aangeef, hij zal niet alles gaan spelen vermoedelijk, maar toch wel een aanzienlijk deel denk ik. Als ik Overmars was zou ik nu lekker kijken hoe hij Mainz bij de hand neemt, is dit naar behoren kunnen ze er geen buil aan vallen. Sowieso niet echt denk ik.  Mag toch hopen dat ze die gast alsnog halen, hoezo overvol middenveld. Hoezo niet nodig. Kan me nog herinneren dat veltman op het middenveld werd geposteerd om de overwinning uit het vuur te slepen. Weet alleen niet of dit nu tegen rosenborg of tegen nice was. Riepen we ook de jong was niet nodig op het overvolle middenveld.  Afgelopen zondag had de Jong van mij ook gewoon op de bank mogen zitten en na 45 minuten invallen. Kijken of ze dan nog zo bezig waren geweest bij Utrecht met cakjes uitdelen als je weet dat de jong je lachend de wedstrijd uit trapt als het moet.  Vermoed dat we ook niet eruit waren gevlogen in de beker tegen twente als we Nigel op het middenveld hadden geknald de laatste 20 minuten.  Dat zijn toch al drie momenten dat de Jong meer dan bruikbaar was geweest. En als we Europees hadden gespeeld waren daar gegarandeerd meer geweest. Hij heeft ook al meerdere keren aangegeven dat hij zich kan schikken in die rol. Ik zou zeggen doen.  Heerlijke vent dit, ik ben een Feyenoord man, maar deze gast mocht ik vroeger echt. Voor de mensen die het leuk vinden, bekijk eens zijn interviews na zijn eerste wedstrijden voor Ajax, fantastisch om te zien. Hij heeft een mooie carrière gehad, alleen wat geluk gemist hier en daar.  Ben ik zeker met je eens! Wat dat betreft ben ik precies hetzelfde. Ik weet trouwens niet welk interview jij op doelt, maar ik kan me nog iets herinneren in de CL ooit.toen dat jaar met Ronald Koeman dat ze het zo goed deden. Uiteindelijk verloren ze toen onterecht en zeer onfortuinlijk van de latere winnaar. Eeuwig zonde!  Maar in elk geval, dat interview waar ik op doel was volgens mij uit bij Arsenal of Valencia. Toen scoorde hij ook. Was een prachtig interview vol met jeugdige onbevangenheid.  On: Hij heeft slechts een halfjaartje getekend volgens mij, mocht hij een sterke indruk achterlaten, dan kunnen ze hem alsnog binnen hengelen. Ik denk dat hij absoluut van meerwaarde kan zijn. Hij zal bij Ajax vermoedelijk geen 40-50 wedstrijden spelen, maar er zijn genoeg potjes waar ze zijn pit en klasse kunnen gebruiken mijns inziens  Haha ja juist, dat is het interview wat ik bedoel, precies zoals je zegt vol met jeugdige onbevangenheid. Hij maakte toen inderdaad een geweldig doelpunt tegen Arsenal vanaf de rechterkant. Had destijds ook niet verwacht dat het een verdedigende middenvelder zou worden, toen leek het de ideale vervanger van Trabelsi volgens mij.  Nou hij had best wel geluk dat hij de best betaalde speler ooit was bij man city..en met de rest van de clubs en ruim 80 interlands en wk finale ...zie ik 95 procent van onze eredivisie niet meer halen  Blijft opvallend hoe hij zich heeft ontwikkeld tot sloper en balafpakker als verdedigende middenvelder. Herrinner hem bij ajax als frivole spelers met acties op de flanken, snelheid en een best uitgebreide trucendoos. On: denk dat het voor een terugkeer te laat is. Of hij moet zich willen schikken in de 'poulsenrol', al betwijfel ik of ie daar zin in heeft.  Inderdaad, dacht er net aan. Was toen volgens mij de perfecte opvolger van Trabelsi, die zeer belangrijk was als rechtsback. Zag destijds in hem ook gwen verdedigende middenvelder, dat is er bij HSV denk ik in geslepen.  Bedankt voor alles wat hij voor Ajax heeft betekend. Wat mij betreft is hij welkom, maar dan niet als speler. Heeft een transformatie van een technische bikkelaar naar oerdegelijke CVM naar geweldadige maniak gemaakt. Niet alleen kan hij het niveau niet meer aan; hij vind het doodnormaal om benenbrekende acties te ondernemen. Ja, we hebben een over-mijn-lijk mentaliteit nodig, maar nee, we willen geen lijken veroorzaken XD  Laat ik voorop stellen dat de Bundesliga veel beter is dan de Eredivisie en hij nu dus vast op een hoger niveau speelt. Als ie zo begaan is met Ajax, is dat dan niet leuker om te spelen dan bij Mainz? Hij krijgt daar ongetwijfeld een stuk meer betaald, maar ik snap de nadruk op een nooit gesloten deur dan niet.  Kom gewoon terug als je nog kan lopen of zeg dat je altijd mooie herinneringen aan Ajax zal hebben, maar het als voetballer een gesloten boek is.  Wie zegt dat Ajax er open voor staat? Het is geen eenrichtingsverkeer. En hij komt met alle respect natuurlijk ook niet op amateurbasis. Salarisinleveren is 1, maar onderbetaald worden is wat anders. Met Schone en Huntelaar heb je nu al voldoende ervaring. De Jong moet je pas halen als een van die twee vertrekt.  Klopt wat je zegt Westend. Naar mijn mening flirte hij nadrukkelijk met Ajax, maar zij zullen zowel van de zomer als nu weer gedacht hebben: Frenkie de Jong, Siem de Jong, Schone, Ziyech, vd Beek, Eiting en nog een berg jeugdspelers. Wij hebben er genoeg voor 3 posities.  Ik denk een foutje. Tuurlijk hebben ze ergens gelijk. En tuurlijk is talentontwikkeling belangrijk en tuurlijk zijn dit 6 hele goede middenvelders. Maar voor een speler als Nigel de Jong moeten ze altijd plaats maken mijns inziens. Niet alleen omdat hij een goede, grenomeerde speler van naam en faam is. Maar ook een kind van de club en het belangrijkste: een ander type speler.  Aan de andere kant kan je zeggen dat het slim is. Hij kan nu op een lager niveau bij Mainz laten zien dat hij die club goed bij de hand kan nemen. Overmars kan daarna altijd nog toeslaan lijkt me.  Heel jammer dat Ajax niet geprobeerd heeft om hem meteen te halen. Juist z'n sloper en kuitenbijter kunnen we hard gebruiken op de 6 positie. Iemand met een schat aan ervaring en die de boel kan aanjagen.",entertainment
"De spits van het Nederlands elftal kende een zeer teleurstellend debuutjaar bij the Spurs. In 27 Premier League-wedstrijden, waarvan 7 als basisspeler, scoorde hij slechts 2 keer. Dit seizoen viel hij in de eerste drie competitiewedstrijden slechts één keer in, tegen Chelsea (1-2 nederlaag) mocht hij een minuut voor tijd nog meespelen.  De vijftienvoudig international zag op de laatste dag van de transfermarkt met de komst van Fernando Llorente van Swansea City zijn kans op speeltijd nog verder afnemen. De Spanjaard is wel opgenomen in de selectie voor de Champions League, net als de van Ajax overgekomen Davinson Sanchez en andere aankopen Serge Aurier, Juan Foyth en Paulo Gazzaniga.  De ploeg van manager Pochettino wacht een loodzware opgave om de groepsfase te overleven. Tottenham treft titelhouder Real Madrid, het Borussia Dortmund van Peter Bosz en de Cypriotische kampioen APOEL FC.  In the Zone | Janssen: ‘Iedereen heeft nog het volste vertrouwen erin!'  Natuurlijk terecht en schandalig dat hij eerste spits is van Oranje. Dost moet gewoon zijn koffers pakken, als je nu niet eens speelt dan kom je nooit meer aan spelen toe. Of hij moet stoppen met scoren, dan kom je sneller in aanraking met Oranje basis.  Hou toch op over Dost. Die man heeft nooit 1 seconde gepresteerd in een Oranjeshirt en heeft verder alleen maar een grote mond (letterlijk en figuurlijk). Maar met 1 goal in 15 interlands heb je geen recht van spreken. Janssen scoort zo nu en dan tenminste nog (gemiddeld 1 uit 2). Dus daar heb je tenminste nog iets aan  Je kunt nog beter Luuk de Jong in de spits zetten dan 'ik scoor nooit' Dost  @BellaPartita. Het klopt allemaal wat je zegt, maar op 1 punt wringt de schoen toch wel: Zolang Nederland 433 blijft spelen met buitenspelers als Robben en Promes/Depay is Dost een compleet nutteloze speler. Hij verdient het zeer zeker om te spelen, maar hij zal in het huidige Oranje nooit wat presteren. Hij is niet snel, hij kan voor geen meter mee voetballen en hij kan vrijwel niks voor zichzelf creëeren. Oftewel: roep hem niet meer op, of ga met Nederland opportunistischer spelen. En daarmee zeg ik niet dat je Oranje moet afstellen op Dost, want daar is hij veel te matig voor, maar dat zeg ik omdat het ook bij het aanwezige spelersmateriaal past. We hebben redelijk wat waardige cv's, we hebben meerdere backs die graag opkomen en voorzetten produceren, we hebben op het middenveld een overschot aan lopers en juist een tekort aan creativiteit, en we hebben voorin maar 1 kwaliteitsspeler in de zin van Robben. Ga dan lekker 532 spelen, of kopieer lekker de tactiek van Frankrijk (Giroud-Griezmann is qua stijl eenzelfde koppel als Dost-Robben).  @ Mr. Eko: Hoeveel basisplekken heeft Dost en hoeveel Janssen? Hiernaast wie presteert beter bij zijn club(s)? En nu bij zijn huidige club hebben ze ook geen vertrouwen (meer) in Janssen. Hoe kan je nu nog voorkeur hebben in Janssen ? En juist nu er doelpunten nodig zijn, moet je alternatieven proberen in het NL elftal.  Hij speelde ook gewoon prima. Deed goed voorbereidend werk bij alle drie goals, sterk in de duels, kon de bal bij hem kwijt, paar aardige combinaties. Ja soms had hij ook wel knullig balverlies en de afronding was natuurlijk zwak, maar had ook veel goede momenten. Die kritiek komt vooral voort vanuit frustrerende momenten van hem (bijv telkens buitenspel staan) en men laat dat dan extra meewegen, maar zo slecht was hij helemaal niet.  Dus omdat je een balletje beet kan houden en wat beter in kan spelen dan Dost - die overigens ook gewoon een bal kan doorkoppen en beethouden - is Janssen de eerste spits? De belangrijkste aspecten - minuten maken en scoren - vergeten we voor het mooie even? Zo weet ik er nog wel een paar.. Als Janssen zichzelf goed van en mensen dat beamen, kunnen ze ook niet zeiken op Gullit die een 'fantastische wedstrijd' zag.  Ja Janssen scoorde niet en dat kan je hem kwalijk nemen, maar dat zijn veldspel zo slecht was slaat helemaal nergens op. Tuurlijk ging er het een en ander mis maar hij deed ook heel veel goed. Was bijv erg belangrijk bij alle drie de goals. Janssen kan tenminste kansen voor zichzelf creã«ren, dat is bij Dost toch wat minder. En echte must-score ballen heeft hij ook niet gekregen. Ook is Janssen continu in beweging en biedt zich aan, terwijl Dost een beetje een houten klaas is (kijk naar de loopactie bij de 3-1 waardoor Propper volledig vrij komt te staan bijvoorbeeld)  En ja, Dost is topscorer in Portugal, maar dat is wel in Portugal tegen behoorlijk zwakke teams. Is dat zoveel beter dan reserve staan achter een van de beste spitsen ter wereld bij een Engelse topclub? Zo'n schande is dat ook weer niet lijkt me. Vraag me af of Dost basis zou staan bij Tottenham... Vind Dost overigens niet slecht, maar dat gezeik op Janssen slaat nergens.  Janssen kan ook het Engelse voetbal vergeten... Ze hebben toch vlak voor het sluiten van de transfermarkt een nieuwe aanvaller aangekocht. Janssen op zijn best 3e spits en waarschijnlijk nog wel lager in de rangorde.  Je kunt het ook anders zien, hij was nadrukkelijk betrokken bij 2 belangrijke doelpunten. Het is altijd glas halfleeg bij azijndrinkers. Het is geen schande gezien pijlsnelle ontwikkeling dat hij nu met deze tegenslag krijgt bij zijn club. Een verhuurperiode binnen de PL zou hem goed doen. Met ritme is hij beste spits die oranje heeft momenteel.  Nee je mag binnenlands verhuurd worden alleen weet ik niet of het leeftijd gebonden is. Als een club hem nog wilt kan hij ook proberen z'n contract te laten afkopen om transfervrij alsnog een overstap te maken  Maar een spits die al een ruim jaar geen pepernoot raakt bij zijn club, hoort gewoon niet te spelen; zelfs niet na zo'n pijlsnelle ontwikkeling. Hij heeft gewoon een ontzettend domme keuze gemaakt door naar de PL te gaan na een goed jaartje. Over 2-3 jaar weet niemand meer wie Janssen is als hij zo doorgaat. Heeft niets meer met tegenslagen te maken; hij komt gewoon (voorlopig) tekort voor het niveau waarop hij actief is.  Het gaat er niet om dat hij een jaar niet heeft gepresteerd volgens mij. Maar het gaat erom dat hij buiten doelpunten maken er gewoon helemaal geen ruk van kan. Als hij dan ook geen doelpunten maakt, wordt het ineens pijnlijk duidelijk wat zijn niveau is. Een spits bij tottenham moet wel iets meer kunnen dan een doelpunt maken, anders red je het daar gewoon niet. Nu niet en nooit niet. Het is een dure aankoop geweest, puur op basis van goals, maar verder...?  Hij scoorde het jaar ervoor wel, presteerde dus wel. Hetzij op een ander niveau, maar Tottenham achtte hem goed genoeg om ook te kunnen presteren in de PL. Dat kan hij niet, ben ik helemaal met je eens. Het is niet zo dat het tegenzit, of dat hij door externe factoren geslachtofferd wordt. Komt in alles tekort om te kunnen presteren in de PL.  Hij kan er inderdaad echt geen ruk van. Die schoten van hem. Hij kan serieus gewoon niet schieten. Gisteren echt een aantal keer dat ie hem totaal verkeerd raakte (buitenkant voet, dikke afzwaaiers) in echt niet een hele moeilijke situatie.  Juist bij Tottenham toen hij niet scoorde, hoorde je nog wel geluiden dat ie wel goed speelde en gevaarlijk was en teamgenoten in scoringspositie bracht. Voetballen kan ie echt wel, en gisteren was het ook helemaal niet zo slecht als gezegd wordt. Sterk voorbereidend werk bij elke goal, sterk in de duels, en kan tenminste kansen voor zichzelf creëren. Schoten waren niet best ja, maar iedereen heeft wel van dat soort afzwaaiers, betekent niet dat hij niet kan schieten. Ik weet nog wel dat hij in de heenwedstrijd tegen Frankrijk echt ongelooflijk sterk speelde ondanks dat we met 0-1 verloren. Slaat nergens op alle kritiek.  Daar denkt hij zelf blijkbaar anders over. Enorm dom dat hij niet heeft meegewerkt aan een vertrek in de zomer. Ik kan dus ook absoluut geen medelijden hebben met deze jongen dat hij geen minuut zal spelen dit seizoen.  Nee, er staat 1 minuut voor tijd. Dat betekent niet meteen dat hij 1 minuut heeft gespeeld. 1 minuut tijd wordt gebaseerd op de normale speeltijd, daar wordt de blessuretijd buiten beschouwing gelaten.  Haal dat Europees maar weg. Van de winter zullen ze hem wel definitief lozen. Tot die tijd kan die minuten maken in de O23 of iets dergelijks. Jammer voor hem, gegokt en vooralsnog verloren door van AZ naar Spurs te gaan. Hopelijk weet hij zich vanaf januari bij een andere club weer door te ontwikkelen. Toch een ervaring rijker.  Hij had volgens mij ook niet bepaald veel keuzes met het absurde bedrag dat AZ vroeg (en ontving).  Dit soort jongens zouden in bescherming genomen moeten worden, ook of voornamelijk omdat de spoeling voor Oranje ontzettend dun is. Jammer dat AZ deze jongen de verkeerde kant op heeft gepusht. Aan de andere kant, de dikkop had ook nog een jaar langer in Alkmaar kunnen blijven.  Verschrikkelijk dat hij zich niet heeft laten verhuren of is vertrokken. Leuk dat je eigenwijs bent, maar je verpest je eigen carrière op deze manier. Deze jongen heeft 100% vertrouwen en minuten nodig  ha. en terecht. kon hij naar een mooie club als wba, waar hij wel in de basis zou spelen en dan blijf je bij tottenham waar je never nooit eerste keuze word. wat een oerdomme jongen dit zeg. rot nu weer een jaar weg op de bank. laat hem ook maar lekker.  Janssen beschikt niet over enige neutrale vorm van zelfreflectie. Ik denk oprecht dat hij dacht dat hij nog minuten en kansen zou krijgen. Dit heeft hij gister na de wedstrijd ook weer laten zien. Pochettino doet er goed aan om hem thuis te laten.  Volgens mij kon hij niet naar West Bromwich Albion maar naar Brighton & Hove Albion Daar is de concurrentie toch een stuk minder aangezien ze geen echte goede spits hebben rondlopen. Echt oerdom dat hij die kans niet gepakt heeft!  Niet echt verrassend. Kwam er niet eens in als spurs in de slotfase een doelpunt moest maken. Gebrek aan zelfreflectie gaat hem fataal worden.. nu dat llorente er is wordt hij gewoon 4e spits. Hij had gewoon moeten vertrekken.  Dat had hij allang moeten doen, Spurs wilde hem namelijk verhuren. Hij naïef geweest en wilde blijven. Logisch dat je dan dit soort dingen krijgt. Van de winter dan maar, hopen dat hij dan inziet dat hij het niet meer gaat redden.  Gewoon eigen schuld. Spurs wilde van hem af op de laatste dag maar Janssen dacht het wel te kunnen redden bij Spurs. Na vorig seizoen moest hij al weten dat hij niet veel zal spelen en na de komst van Llorente zal hij al helemaal niet spelen. Heeft al een jaar verspeelt en kan nu nog een half jaar vanaf de zijlijn toekijken.  Vincent Janssen is een slimme jongen die weet dat het voor hem helemaal geen zin heeft om naar West Brom te gaan. Die jongen wil waarschijnlijk naar Ajax, PSV of Feyenoord maar dat is zeer moeilijk vanwege zijn hoge transfersom. Daarnaast zou ik niet zeggen dat hij een jaar heeft verspilt maar de tussenstap naar PSV of Ajax was beter geweest.  Het is echt zijn igen schuld, hij heeft vorige week nog de mogelijkheid gekregen om naar WBA over e stappen. Maar dat heeft hij zelf geweigerd terwijl hij wist dat er versterking aan zat te komen. Ik vind het vooral genant dat deze gozer gewoon basis kan staan in Oranje. Hoe ver zijn we wel niet gezakt.  Niet meer als logisch natuurlijk.. heeft het niet laten zien bij Tottenham en met de komst van Llorente werden zijn kansen stukken kleiner natuurlijk.. Die speelt niet meer normaal gesproken en zal in januari moeten vertrekken wil hij er nog iets van maken..  Bij AZ speelde hij het eerste half jaar zoals gisteren: hard werken maar ongelukkig aan de bal en zwak in de afronding. Toen vonden we het nog aandoenlijk en kreeg hij de tijd om aan het niveau te wennen. Een half jaar later was iedereen lyrisch. Bij Tottenham krijgt hij die tijd echter niet en boekt hij eerlijk gezegd ook geen progressie. Zoals hij gisteren speelde slaat nergens op.  Ik was nooit een fan van Janssen. In de Mickey Mouse league zijn spelers zoals Depay en co absolute wereldtoppers, eens ze de eredivisie verlaten kunnen ze zelfs geen basisplaats behouden. En trouwens we praten niet over het verleden, maar over nu. Janssen is verschrikkelijk slecht, hoe je het ook keert. Ik kraak hem niet af ofzo, ik zeg alleen wat ik en anderen zien.  Daar ben ik het niet mee eens, heb ik destijds ook al aangegeven. In de eerste seizoenshelft was hij ook al belangrijk met zijn harde werk en het druk zetten. Het was voor mij ook totaal geen verrassing dat hij daarna begon met scoren, dat is altijd zo bij spitsen. Natuurlijk is Spurs te hoog gegrepen, maar ik snap dat hij die kans pakte. Iedereen doet nu alsof hij gister de slechste van het veld was, maar daar ben ik het totaal niet mee eens. Robben voerde bijvoorbeeld ook helemaal niets uit. Hoe moet Janssen lekker gaan spelen als de spelers om hem heen ook slecht spelen?  We praten niet over het verleden, we praten over wat jij zegt. Jij zegt dat hij de slechste spits is die je hebt gezien in de huidige tijd. Maar er spelen in de Eredivisie spelers die niet zoveel als Janssen scoren, zijn die dan niet nog slechter?  Dan kijk je niet goed genoeg is het enige wat ik kan concluderen, of denk je dat de hele rits aan spitsen die in competities als die van Schotland en Ierland beter zijn? Zelfs in Nederland lopen spitsen die nooit het niveau van Janssen zullen halen. Je overdrijft gewoon gigantisch.  @ Arzsenal Wellicht is er een miscommunicatie tussen ons. Wat ik met mijn uitspraak bedoel is dat hij een van de slechtste spitsen is op topniveau. Natuurlijk is Janssen beter dan de spitsen in Schotland, Bulgarije, Wales,... maar dat zijn ook geen competities van het topniveau. Ik had het misschien zo moeten zeggen.  Ik vind hem wel goed, maar niet op het niveau waar hij nu op acteert, dus niet voor de Spurs. Ik vind hem voor het Nederlands elftal de beste spits die we hebben, maar eigenlijk zouden we zonder spits moeten spelen.  Tja, je verwacht eigenlijk ook niet anders na die twee wanprestaties van hem in Oranje. Ook meer dan logisch aangezien ze met Kane een veel meer complete en efficiente spits hebben, dan is zo'n Janssen eigenlijk vrijwel overbodig. Jammer voor hem, maar het is alleen maar logisch.  Nu zal die balen zeg dat hij die transfer niet gemaakt heeft! Dit is wel een groot teken dat de trainer het niet in je ziet zitten. Vorig jaar hoorde we nog wel positieve geluiden van de trainer over Jansen, maar dat is nu over blijkbaar. Als ik naar de laatste wedstrijd van oranje keek, snap ik hem wel.  Pff lekker met z'n allen deze man misgunnen. Zo zal hij bij het Nederlandse publiek echt de motivatie vinden om uit een dip te komen. Kom op zeg, moedig deze man verdomme aan en ga niet zitten janken dat hij in een dip zit.  Maar wat heeft zijn interland carrière te maken met het misgunnen van zijn Clubcarrière? Erg flauw vind ik het dat mensen nu oneerlijk reageren op het feit dat hij het niet red bij Tottenham. Ik gun deze gast gewoon het beste, en hoop dat hij ons het tegendeel kan bewijzen ipv dat ik nu kritiek ga uiten en hem weer ga prijzen zodra hij er drie in knalt tegen Zweden.  Toen hij in de heenwedstrijd tegen Frankrijk echt geweldig speelde en het een van de beste duo's ter wereld destijds (koscienly en Varane) enorm lastig maakte, had hij toen het niveau ook niet? Heeft zeker wel het niveau, en gister speelde hij ook helemaal niet zo slecht. Het zijn een paar frustrerende momenten die bij de mensen blijven hangen en dan is hij gelijk dramatisch. Was sterk in de duels, creëert tenminste kansen voor zichzelf en deed goed voorbereidend werk bij alle drie de goals. Ja, tuurlijk ging er ook wel het een en ander mis, maar zo slecht was hij echt niet.  Moet lekker teruggaan naar een club uit de top drie in Nederland. Dat is zijn niveau ook. Zorgen dat je a la Van Ginkel minuten blijft maken, die is nu ook aanvoerder bij PSV, de juiste stappen maken is belangrijk voor je carriere  Denk ook niet dat hij bij de NL top 3 gaat slagen. Hij is al 23, dus geen echt talent meer zoals van Ginkel dat wel was toen hij vertrok naar Chelsea. Eigenlijk heeft hij heel veel geluk gehad dat hij 1 goed seizoen bij AZ heeft gedraaid na 2 jaar Almere City, en op basis daarvan een transfer verdiende naar de Premier League.  Uit de top 3 ? bij wie dan hij heeft een aardig jaar gehad bij AZ en toen wilde Tottenham hem graag hebben een erg duur foutje want hij is niet geschikt voor zo'n ploeg en ook Ajax , Feyenoord en PSV zitten niet op deze man te wachten want hij kan gewoon niets .  PSV kennende zullen die wanneer Locadia en De Jong het niet brengen dit seizoen wel op de stoep staan. Ook bij Feyenoord komt zo'n jongen altijd in beeld wanneer Jorgensen vertrekt en ook Ajax is niet uit te sluiten komende zomer als Dolberg vertrekt en Huntelaar weer een jaar ouder is. Een van de 3 gaat mits de prijs het toelaat altijd wel de gok nemen, want voor de Eredivisie is hij in vorm een uitstekende spits..  Aanfluiting eerste klas deze kerel. Alleen maar kansloze schoten buiten de zestien, teveel willen bewijzen. Hou daar gewoon mee op. Je bent niet goed genoeg voor Tottenham, en bij Oranje heeft die helemaal niks te zoeken. Wat speelde die bizar slecht trouwens gisteren allemachtig, en ook nog zeggen dat die een goede pot heeft gespeeld gisteren.  Totaal geen medelijden. Eigen schuld dikke bult, je had al moeten weten dat ze het niet meer in je zit zitten. Niks voor niks hebben ze Llorente gehaald.  Lijkt me zeer pijnlijk voor hem. Hij had 2 weken geleden gewoon moeten vertrekken, toen er een prachtig aanbod op tafel lag. Gegokt en verloren kunnen we nu achteraf wel zeggen, ook de Spurs neemt hier een besluit waardoor het genoegen neemt met veel verlies aankomende winter of zomer. Lekker terug naar Nederland komen, en je strepen opnieuw verdienen.  Als hij in Londen dezelfde zelfreflectie toont als gisteren dan zal het nooit iets worden. Jammer voor hem maar na de komst van Llorente zat dit er natuurlijk in. Hij had gewoon naar WBA moeten gaan maar medelijden hoeven we natuurlijk niet te hebben met dat salaris. We lopen in Alkmaar in ieder geval nog steeds polonaise om die 22 miljoen.  Niet meer dan logisch. Komt kwalitatief gewoon te kort voor een club als Tottenham. Die jongen werkt als een paard en heeft een goed linkerbeen, maar dat is het dan ook wel. Dat hij nog steeds onze nummer 1 spits is zegt natuurlijk genoeg over het niveau van Nederland. De tijd dat we spelers van bijvoorbeeld het niveau Makaay, Hasselbaink of Van Hooijdonk de bank lieten warm houden is verder weg dan ooit.  Precies! Ik ben er van overtuigd dat Janssen wel een goede spits is,Bas Dost ook. Dat eeuwige systeem en je niet aan de tegenstanders aanpassen wordt ik moe van. Tegen Frankrijk uit denken met aanvallend voetbal een resultaat halen is net als een villa kopen omdat je gedroomd hebt multimiljonair te worden. Countersysteem hanteren meer zekerheid maar vooral duidelijkheid want dat is er niet. Je aanpassen aan je spelers. Ook Wijnaldum gaat excelleren dan,luister naar je spelers.  En kijk waar het systeem ons brengt. Eerst wilden alle landen om ons heen onze 433 overnemen. Kijk heel goed nu ... alle toplanden hebben hun eigen manier van spelen. Het is niet meer alleen 433. In het veld moet je verschillende stylen kunnen toepassen. Blijf je maar bouwen op je ""heilige systeempje"", dan zijn dit de concequenties die je kan verwachten. Zo simpel is het.  We blijven maar op één spits bouwen. Waarom niet 2 met 442. We kunnen makkelijk die 2 snelle spelers voorin hebben. We hebben 3 snelle. Robben, Promes en Depay. Promes bewijst een neusje voor de goal te hebben. Robben weten we ook dat hij kan scoren. Wat wil je meer??? Eerlijk! Die ballen moeten er alleen in. Thats all i care about. En dat hoeft niet met Dost en zeker niet met Janssen. Neemt niet weg dat ik liever Dost dan Janssen erbij heb.  De volgende voor wie de stap van subtop naar het buitenland te groot is, maargoed als we Azers destijds moesten geloven was Janssen het niveau van de top 3 wel voorbij. Denk toch dat een tussenstap voor hem beter was geweest, maar aan de andere kant, geen enkele topclub had dat bedrag (en terrecht) neergelegd voor Janssen.  Ik heb vandaag genoeg mijn mening over V Janssen gegeven. Dit bevestigd mijn mening alleen maar. Als zijn eigen coach hem niet genoeg vind voor de CL lijkt het me meer dan logisch dat hij voorlopig ff niet meer in aanraking komt. En hij is ook geen uitzondering. Dat doe je bij spelers die al wat bewezen hebben in het voetbalwereldje. Advocaat laten we hopen dat je in Oktober andere plannen heb voor de spits positie. Dank u!  Janssen is een hele echt hele beperkte spits. Iemand die positief is over janssen ga alsjeblieft hockey kijken ofzo. En dan niet zeuren over werken en sleuren want daar wordt meneer niet voor betaald. Dat hij prof is prima!voor az,heereveen mij apart werder bremen ofzo maar voor oranje?echt jongens wat een aanfluiting  Ben ik de enige die he-le-maal klaar is met vincent janssen? Eerst dacht je, mooi, jong talent dat het gelijk goed doet bij AZ en een super mooie transfer maakt. Hij werkte hard en speelde af en toe een goede pot waardoor je dacht dat er wel potentie in die jongen zat. De roem lijkt hem echter nu al gigantisch naar het hoofd gestegen en zijn koppigheid kost hem nu misschien wel zijn carriere. Ik heb hier ook geen medelijden mee en het lijkt alleen maar erger te worden met die jongen.  Wat was hij bizar slecht. Ik vond m voorheen nog wel wat hebben aangezien hij de bal leuk bij zich kan houden. Maar het is echt belabberd wat hij er verder mee doet. Geen bal gaat tussen de palen, een slimme kaats en doorbewegen zit er ook echt niet bij. Wat een barre tijden.. Paar jaar geleden hadden we nog jongens als Ruud van Nistelrooij en later natuurlijk nog van Persie.. gasten als Makaay en Hasselbaink zaten dan op de bank. Zo slecht als de huidige selectie erbij loopt heb ik denk ik als liefhebber nooit meegemaakt.  Wat een gezeik, die jongen zelf en Max Huiberts (az) hebben op juiste moment prima gecasht.. Een excellente 2e seizoenshelft in de matige eredivisie heeft deze jongen en zijn oude club AZ gouden eieren gebracht.. Blijft echter een zeer beperkte spits en compleet vraagteken waarom die gast in Oranje speelt. Bij de Spurs waren ze er al verdomd snel achter een kat in de zak gekocht te hebben. .  Vincent Janssen komt dit seizoen niet uit in de Champions League. De Nederlandse spits is niet ingeschreven door zijn werkgever Tottenham Hotspur. Ook Erik Lamela, die vanwege een heupblessure niet eerder...Lees verder",entertainment
"Vanuit Princeton, New Jersey, schrijft Pia de Jong over wat haar opvalt. Vandaag: oud-basketballer en oud-politicus Bill Bradley, die kan luisteren als geen ander.  pagina 20  Als ik voor een interview de radiostudio binnenloop op de 36ste verdieping van een gebouw in Manhattan, sta ik plotseling bij een hiphopband. De jongens dansen op knalrode gympen, hun tanden omlijst met goud. De meisjes zien eruit of ze naar een nachtclub gaan, met hoge hakken en lange glitternagels. Presentator Howard Stern voert het hoogste woord.  Midden tussen de joelende groupies staat mijn gastheer, een boomlange oudere man in een zelfgebreide trui en degelijke schoenen. Een verschijning uit een andere tijd. Het is Bill Bradley, de 74-jarige voormalig basketbalster, oud-senator en ooit veelbelovende presidentskandidaat. Enigszins verlegen lachend schudt hij mijn hand.  Bradley is de voorbeeldige Amerikaan. Sport, politiek, schrijven – alles deed hij met inzet en succes. Voor de sporthal van Princeton University staat een levensgroot standbeeld van hem, voor altijd gevangen in zijn beroemde dribbel.  Na zijn schooltijd kreeg hij aanbiedingen van zeventig universiteiten. Hij koos voor Princeton, dat hij naar de hoogste plaats ooit leidde. Als aanvoerder van het Amerikaanse Olympisch team in 1964 won hij in Tokio goud tegen de Sovjet-Unie. Tien jaar speelde hij bij de New York Knicks en won twee NBA-titels.  Daarna voelde hij de plicht zich voor de publieke zaak in te zetten. Na jaren senator te zijn geweest voor New Jersey, stelde hij zich in 2000 verkiesbaar als presidentskandidaat voor de Democraten. Tot verdriet van velen verloor hij in de voorverkiezingen van Al Gore. „Ach, zat Bill nu toch maar in het Witte Huis”, verzucht mijn buurman regelmatig. Hij zat sinds de kleuterschool bij hem in de klas. In zijn tuin staat nog altijd een bord met ‘Bill Bradley for President’.  ‘A Sense of Where You Are’ is de titel van een portret van Bradley in The New Yorker toen hij als student de meest bewonderde basketbalspeler van het land was. „Als je dicht bij de bal bent, hoef je niet naar het net te kijken. Je ontwikkelt een gevoel voor waar je bent”, zegt hij daar. Hij kon zonder te kijken de bal in het net gooien, omdat hij precies wist waar hij in het veld stond.  Het werd zijn levensmotto. Weten waar je staat. En waarvóór je staat. Je niet laten meesleuren door de gebeurtenissen. Het oog gericht op het algemeen belang. Bradley kan als geen ander luisteren. Wekelijks maakt hij het radioprogramma American Voices. „Toen ik senator was, was ik het meest geraakt door de levensverhalen die mensen me vertelden. Nu wil ik iedereen hun verhalen laten horen.” Politieke voorkeur, geld, faam doen er niet toe. Het gaat om wat mensen beweegt.  Bradley, die waarden als eerlijkheid, onbaatzuchtigheid en fatsoen hoog in het vaandel heeft staan, is een dinosaurus in trumpiaanse tijden. Zijn talent was dat hij precies wist waar hij in het veld stond. Maar in zijn tijd was iedereen het erover eens waar het net hing, wat de regels van het spel waren en wat een treffer was. Vandaag de dag kan iedereen zelf de spelregels bepalen, de bal in het wilde weg gooien, met veel bombarie ‘goal’ roepen en zichzelf de eerste prijs toekennen.  Reacties naar email_a67d5785d66ef7a81c19744cb88f03a985fb30a13fd711d3f89879d4f1b0f368c7f0f05c10844a906326c19d028158da58fba77061949bf2f9ad1507c061394e",politics
"Vrijdag, 8 september 2017 om 16:35  Edwin van der Sar is van mening dat er wat moet veranderen in de voetbalwereld. De algemeen directeur van Ajax vindt dat er iets moet gebeuren aan het onbeperkt uitlenen van spelers. “We moeten een situatie stabiliseren die de verkeerde kant op gaat”, zegt Van der Sar in een interview met de BBC.  “Wij zijn een club die jonge spelers een kans geeft, maar sommigen gaan liever naar grotere clubs, waar ze een dik contract krijgen. Ze worden dan echter uitgeleend aan een kleiner team en komen nauwelijks aan spelen toe in het eerste elftal”, stelt Van der Sar, die doelt op clubs als Chelsea en Manchester City.  Zij halen jonge spelers al vroeg binnen, maar verhuren ze vaak een aantal jaar en gunnen ze geen kans in het eerste elftal. “Op de een of andere manier moeten we met de FIFA en de UEFA een goede oplossing zien te vinden.”  Ik snap wel dat ze als kleine landen gaan zoeken naar oplossingen, maar er is vrij weinig tegen te doen als een grote club spelers koopt en ze verhuurt. Wat moet je dan? Die jongens zeggen dat ze daar niet heen mogen want dan is de kans groot dat ze nooit in het eerste elftal van een Premier League-club spelen? Wat een onzin.  Op zich heb je daar gelijk in,net als veel spelers die ze uit denemarken halen. Maar dit komt vaak wel voort uit het feit dat veel spelers uit de jeugd bij Ajax worden weg geplukt door Engelse clubs.en ze die plekken dan weer willen opvullen.  Bij Ajax zijn het meer de spelers die echt van jong af aan bij de club zitten die worden verhuurd; El Azzouzi, Menig, Owusu, Dijks etc. De intentie bij Ajax is anders dan bij bijvoorbeeld Chelsea of Man City waar ze echt talenten kopen en direct doorverhuren. Daar zit wel een wezenlijk verschil in.  Echter moet van der Sar misschien eens stoppen om telkens maar in de media te treden met zaken waar hij geen invloed op heeft. Misschien zou Flappie zich eerst eens druk moeten maken om het feit dat Ajax 4 maanden geleden op een haar na de EL won en nu zich niet kan kwalificeren voor Europees voetbal.  Nou, nee. Ajax heeft inderdaad altijd wel een paar huurspelers bij andere clubs rondlopen, maar veel zijn dat er niet. En daarbij: iedere club verhuurt wel eens een speler. Het gaat hier ook niet om het verbieden van verhuurconstructies, maar om het voorkomen van het kromtrekken van de markt doordat sommige clubs absurde aantallen contractspelers hebben die ze naar hartelust overal en nergens stallen.  Nog erger zelfs. Vroeg halen en er vervolgens niets mee doen. Nu kunnen we spelers opnoemen die het allemaal gehaald hebben maar zet dat eens tegenover de jongens die het allemaal niet gehaald hebben. Laat Ajax maar eerst eens naar hun eigen opleiding en uitstroom kijken. En dat zeg ik als Ajax-fan he!  Ik denk dat Ajax liever helemaal geen buitenlanders haalt. Ajax geeft veel uit aan de jeugdopleiding. Het is een wisselwerking. Bij Ajax worden ze weggehaald waardoor Ajax genoodzaakt is om wat terug te kopen wat 9 van de 10 x een achteruitgang is. Als Ajax niks terug zou halen ontstaan er flinke gaten. Dat lijkt mij wel erg lastig in ieder geval om voor elke speler die weggaat al een nieuwe klaar te hebben staan  Inderdaad. Nu de Jong elftallen op profniveau mee doen in Nederland hoeft een club als Ajax niet meer te verhuren, maar eerder deden ze dat zelf natuurlijk net zo goed.  Buiten dat zie je nu ook dat clubs met Jong elftallen in de Jupiler spelers bij andere Bvo's wegkapen ter opvulling van hun Jong elftal. Zie bij Jong Ajax Doekhi vorig seizoen en dit seizoen Bijleveld en Schouten van AZ. Of denken we dat die 19-jarige jongens gehaald zijn omdat ze een realistische kans hebben om basisspeler van Ajax 1 te worden?  Natuurlijk is de schaal waarop voornamelijk Chelsea, City en Juventus opereren nog een stuk groter, maar durf ook eens realistisch te kijken naar wat je zelf doet in verhouding met de andere clubs in eigen land.  het kopen en uithuren van spelers zou geen probleem moeten zijn alleen moet er wel een max aan gesteld worden om de kleinere clubs te beschermen.of max aantal spelers dat je mag verhuren of max aantal spelers die je onder contract mag hebben staan.  Wat mij betreft een zeer onzinnige discussie. Het is pot verwijt de ketel verhaal op moment dat je naar nationale competitie gaat kijken. Van der sar probeert hier aandacht te verleggen om zijn markante falen wat betreft doen slagen van succesvolle ingaande transfers. En dan heb ik het niet over succesvol hengelen van talent, want nogmaals dat is dus wat grotere clubs doen en waar deze man zich aan hekelt, maar dan he ik het over doen van inkopen ala porto en benfica. Dus spelers met meer salarissen spekken om zo eindelijk de volgende stap te kunnen maken. Maar nee, ajax blijft spelen met dijks, viergever, shone en andere pure middelmaat.  misschien dat spelers ingeschreven moeten worden net zoals de CL en dan een max van 25 spelers. Tenzij ze een 7 jaar bij een club zitten hoef je niet ingeschreven te worden. Zeg ik maar even zo uit het niets. Weet niet of dat gebeurd in competities.  Je moet inloggen om te reageren. Heb je nog geen account? Dan kun je je gratis registreren.Inloggen",entertainment
"Foto: MediaTV  De man die vorige week bij een vechtpartij in Rotterdam-Zuid ernstig gewond raakte, is vrijdagavond overleden. De Rotterdamse Maikel Rasoelbaks werd bewusteloos gevonden voor een café in de 2e Rosestraat.  In de nacht van 7 op 8 juli ontstond ruzie tussen het 44-jarige slachtoffer en een aantal mannen voor een café. Bij de vechtpartij die daarop volgde kreeg de Rotterdammer vele harde schoppen tegen zijn hoofd waardoor hij zeer ernstig hoofdletsel opliep.  Het slachtoffer werd gereanimeerd en overgebracht naar het ziekenhuis, waar hij vrijdagavond overleed aan zijn verwondingen.  De politie pakte op zaterdag 8 juli twee Rotterdammers van 29 en 54 jaar op voor betrokkenheid bij de vechtpartij. De mannen zitten vast.  Uit camerabeelden en getuigenverklaringen blijkt dat er meer mensen betrokken zouden zijn. De politie is op zoek naar de andere daders.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"In Weert is de Regiegroep Grijs Werkt neergestreken. De groep die door het Ministerie van Sociale Zaken en Werkgelegenheid is ingesteld, wil bij bedrijven een cultuuromslag teweegberengen over de positie van oudere werknemers. Limburg is de derde provincie die de groep bezoekt.  Veertig bedrijven zijn in Weert bijeen om te praten over hoe oudere werknemers langer binnen een bedrijf kunnen doorwerken.",business
"De laatste keer dat ik een kozijn in mijn huis schilderde, ging er een urenlange zoektocht in de bouwmarkt aan vooraf, op zoek naar de perfecte tint blauw. Ik weet niet meer of het nou zeezicht, electric lemonade blue of pale berlin is geworden. Wel kan ik de tirade van mijn toenmalige huisgenoten herinneren, over het feit dat de keuken was veranderd in een babyblauwe kinderkamer. Sindsdien laat ik de kleurstaaltjes voor wat ze zijn en houd ik het bij een emmer RAL 9010.",entertainment
"De ‘winnaar’ van een dag rellen is Richard Spencer, naar eigen zeggen het brein achter de alt-right-beweging.  Floris van Straaten  13 augustus 2017 om 22:07  Richard Spencer zaterdag in Charlottesville Foto Chip Somodevilla/AFP  Dat er afgelopen weekend bloed vloeide in Charlottesville, zal Richard Spencer, leider van de extreem-rechtse alt-right-beweging, geen slapeloze nachten bezorgen. Zijn droom om van de Verenigde Staten weer een volledig witte natie te maken, kan immers alleen met harde strijd worden verwezenlijkt. „Voor ons is het veroveren of sterven”, houdt hij zijn aanhangers voor bij toespraken.  Van zijn sympathie voor het Derde Rijk maakt hij intussen geen geheim. „Heil Trump! Heil ons volk! Heil de overwinning!”, riep hij bij voorbeeld vorige herfst op een bijeenkomst na de verkiezing van Donald Trump tot president van de Verenigde Staten. Waarna veel van zijn aanhangers juichend de Hitlergroet brachten.  Zie hier het fragment:  De ster van de 39-jarige Spencer is – parallel met de opkomst van Trump – de laatste jaren razendsnel gestegen. Hij wordt door velen gezien als de man die de losse groepjes rechtse extremisten aaneen wist te smeden tot een invloedrijke beweging die de door Spencer verachte neoconservatieven inmiddels naar de kroon steekt.  Anders dan veel van zijn aanhangers is Spencer geen ordinaire straatvechter. Hij kleedt zich vaak in dure pakken en draagt dito horloges. Wel doet zijn haarstijl aan die van Hitler denken. Spencer groeide op in een welgesteld milieu in Dallas, Texas, waarin radicale opvattingen als hij later ontwikkelde taboe waren. Zijn vader is oogarts, zijn moeder afkomstig uit een rijke familie van katoenproducenten.  Spencer is hoog opgeleid. Hij studeerde Engels aan de Universiteit van Virginia en voltooide een tweede opleiding aan de Universiteit van Chicago. Bij Duke University verdiepte hij zich ten slotte in de intellectuele geschiedenis van Europa. Maar een dissertatie rondde hij niet af omdat hij een baan kreeg bij The American Conservative, een conservatief tijdschrift. De traditionele conservatieve opvattingen hiervan waren hem echter veel te gematigd en na een conflict werd hij ontslagen. Daarop begon hij in 2009 zijn eigen Radix Journal en begon hij de alt-right-beweging. Hij was degene die met deze term op de proppen kwam. Weer twee jaar later, in 2011, richtte hij naar goed Amerikaans gebruik ook zijn eigen denktank op, het National Policy Institute.  Spencer voelt zich vooral aangetrokken tot de ideeën van Duitse filosofen, onder meer die van Friedrich Nietzsche en de omstreden Carl Schmitt, die lange tijd werd gezien als een nazifilosoof maar de laatste tijd op meer bijval kan rekenen, ook in meer liberale kring. Hij bracht zelf enige tijd door in Beieren.  Voor Spencer is het vanzelfsprekend dat de VS een blanke, christelijke natie horen te zijn. Voor joden, moslims en anders gekleurden is daarin in principe geen plaats.  In principe dan. Erg nauw neemt Spencer het persoonlijk niet altijd met zijn ideeën. Zo had hij enige tijd een vriendin van Aziatische afkomst, en huwde hij een Russin, met wie hij een dochtertje heeft, al leeft hij inmiddels gescheiden van hen. Ook tolereert hij in zijn nabijheid de curieuze aanwezigheid van de vroegere reality-tv-ster Tila Tequila, een vrouw van Aziatische afkomst die verrukt is van het nationaal-socialisme en beweert de reïncarnatie te zijn van Adolf Hitler. „Er zijn altijd uitzonderingen, denk ik”, zei Spencer vorige herfst lachend tegen The Washington Post, toen de krant hem aan zijn pleidooi voor witte suprematie herinnerde. „Ik ben een genereuze kerel.”  Hoewel Spencer grif erkent dat hij voor zijn opkomst veel heeft te danken aan Trump, vindt hij de president veel te wankelmoedig. „Hij is voor vele aanhangers een icoon maar hij hoort er niet echt bij”, zei Spencer vorig jaar tegen NRC. „Hij heeft zich niet echt ingelezen, hij zegt soms tegenstrijdige dingen.” Amerika is kortom nog lang niet waar Spencer het land wil hebben.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.  NRC Media Holding BV maakt gebruik van cookies en daarmee vergelijkbare technieken. www.nrc.nl gebruikt functionele en analytische cookies om u een optimale bezoekerservaring te bieden. Bovendien plaatsen derde partijen tracking cookies om u gepersonaliseerde advertenties te tonen en om buiten de website van NRC relevante aanbiedingen te doen. Ook worden er tracking cookies geplaatst door social media-netwerken. Uw internetgedrag kan door deze derden gevolgd worden door middel van deze tracking cookies. Door hieronder op akkoord te klikken, of door gebruik te blijven maken van deze website, gaat u hiermee akkoord. Lees meer over cookies op nrc.nl",politics
"OSS - Een 22-jarige vrouw uit de gemeente Oss is woensdag omgekomen na een ongeluk in Niftrik. Ze was aan het hardlopen en raakte zwaargewond bij een aanrijding. Ze overleed later op de dag in het ziekenhuis.  De vrouw werd op de Maasbandijk aangereden door een auto, vlakbij het viaduct van de A50. Na het ongeluk werd een traumahelikopter opgeroepen.  Hulpverleners hebben het slachtoffer ter plaatse gereanimeerd, maar in het ziekenhuis is ze alsnog aan haar verwondingen overleden. Volgens het Brabants Dagblad gaat het om Lieke van den Berg uit Neerloon.  Onderzoek naar de oorzaakHet is nog niet duidelijk hoe het ongeluk precies is ontstaan. De Verkeersongevallenanalyse (VOA) van de politie doet onderzoek.",entertainment
"Dat stond twee weken geleden in een opiniestuk in NRC.  Maral Noshad Sharifi  13 november 2015  ‘Vlees is als het telefoonboek’, schreef journalist Anna Krijger kort geleden in NRC, ‘ooit dachten we dat het onmisbaar was, maar nu weten we wel beter.’ In het opiniestuk reageerde ze op een verhaal van culinair recensent Joël Broekaert die – ook in NRC – opperde dat het goed is als we minder vlees eten. Maar helemaal stoppen is lastig, vindt hij, omdat vlees nu eenmaal onderdeel is ‘van het smaakspectrum dat deze wereld te bieden heeft’. Hoe zwaarwegend is dit argument, vroeg Krijger zich af, want het lukt toch ook om onze honden en katten te laten staan? Niet alleen is stoppen met vlees beter voor het milieu, schreef Krijger: ‘Vegetariërs leven over het algemeen langer dan vleeseters.’ Dat gaan we checken.  Journalist Krijger stuurt een paar stukken door die de relatie tussen het het wel of niet eten van vlees en de gezondheid bespreken. Op de website van Time staan zeven argumenten waarom vegetariërs langer leven. Ze verwijzen naar wetenschappelijke studies. Zo zouden vegetariërs minder vaak overgewicht hebben, minder kans maken op hartziektes en gemiddeld een lagere bloeddruk hebben.  We vinden geen onderzoek waarin de levensjaren van vleeseters en vegetariërs naast elkaar worden gelegd en is bepaald wie ouder wordt. Er is wél veel geschreven over het verband tussen levensbedreigende ziekten en het wel of niet eten van vlees.  In 2012 publiceerden wetenschappers uit Ierland en Canada in Public Health Nutrition een onderzoek waarbij ze meer dan 10 jaar lang de gezondheid van 76.000 volwassen Amerikanen, Britten en Duitsers volgden. Een deel at wel vlees en een deel niet.  Uit het onderzoek bleek dat vegetariërs 24 procent minder kans hebben om te sterven aan coronaire hartziekten, oftewel aandoeningen aan de de kransslagader. Ook bleek dat vegetariërs minder vaak type 2 diabetes kregen.  Harry Wichers, hoogleraar Immuunmodulatie door Voedsel in Wageningen, geeft nog een voorbeeld. „In de vernieuwde voedingswijzer staat niet voor niets dat we meer groenten moeten eten”, zegt hij. Want groenten bevatten veel vezels en die hebben goede effecten op het ecosysteem in je darmen en immuunsysteem.  Er zijn dus wel aanwijzingen dat het laten staan van vlees de kans op een levensbedreigende aandoening verkleint. Maar hard bewijs is er niet, zegt hij. Ook recenter verschenen wetenschappelijk onderzoek naar het verband tussen levensbedreigende ziekten en het eten van vlees stelt dat we voorzichtig moeten zijn met conclusies.  „De stelling is op epidemiologisch onderzoek gebaseerd, maar snoeihard bewijs is er nog niet”, zegt Wichers. Want zijn de relevante lifestyle factoren wel meegenomen in deze onderzoeken, vraagt hij zich af. „Vegetariërs zijn vaker hoogopgeleid, hebben vaker een hoger inkomen, misschien roken en drinken ze minder.” Dat hangt ook samen met een kleinere kans op het krijgen van een levensbedreigende aandoening, zegt hij. In de onderzoeken zelf wordt dit probleem ook als obstakel genoemd.  Vegetariërs zouden gemiddeld langer leven dan mensen die vlees eten. Dat werd kort geleden beweerd in een opiniestuk in NRC. Er zijn aanwijzingen dat vegetariërs minder kans hebben op bepaalde ziekten, maar dat wil niet zeggen dat ze om die reden ook langer leven. Hard bewijs is er nog niet. Wij beoordelen deze stelling daarom als niet te checken.  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",entertainment
"D66-coryfee en NS-topman Roger van Boxtel wil geen burgemeester van Amsterdam worden. De oud-minister laat weten niet in de race te zijn voor de ambtsketting van de stad.  Van Boxtel zegt dat vanavond in een interview met de Volkskrant. 'Het was ooit echt mijn droombaan. Een keer probeerde ik het, in 2010. Toen nam ik het op tegen mijn goede maatje Eberhard en redde ik het niet', zegt Van Boxtel tegen de krant. Een paar jaar later, in 2014, was hij wel politiek betrokken bij de stad. Hij werd benoemd tot informateur voor de collegeonderhandelingen in de stad.  Mogelijke opvolgersVan Boxtel werd na het overlijden van burgemeester Van der Laan genoemd als mogelijke opvolger, mede omdat zijn partij de grootste is in de gemeenteraad. Een andere naam die rondgaat is die van oud-fractievoorzitter van GroenLinks, Femke Halsema. Al werd er ook een petitie gestart door mensen die haar liever niet als burgemeester van Amsterdam zien.  Wie uiteindelijk de rol van waarnemend burgemeester Jozias van Aartsen gaat overnemen, zal pas over enkele maanden bekend worden. Het aanstellen van een nieuwe burgemeester is een tijdrovende klus. Waarschijnlijk wordt er pas een profielschets gemaakt na de gemeenteraadsverkiezingen van maart.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",politics
"Zondag, 24 december 2017 om 08:52  Frenkie de Jong zou op het verlanglijstje van Josepo Guardiola staan voor de komende transferwindow, zo weet de Daily Star zondagochtend te melden. De twintigjarige Ajacied moet bij Manchester City de stand-in worden van Fernandinho, wiens aflopende verbintenis binnenkort met één seizoen verlengd wordt.  The Citizens zouden de beste papieren hebben om De Jong los te weken bij Ajax, terwijl ook Arsenal en Chelsea in de race zouden zijn. De Daily Star schat de transfersom van De Jong rond de elf miljoen euro, maar dat lijkt niet echt een realistische schatting. Ajax brak zijn tot 2019 lopende contract immers afgelopen week open en verlengde die verbintenis tot 2022. De Telegraaf wist eerder al te melden dat clubs als Bayern München, Manchester City en Chelsea geïnteresseerd waren in De Jong.  Door de contractverlenging kan Ajax de hoofdprijs vragen voor De Jong. Die zal Guardiola overigens ook moeten betalen voor een andere naam op zijn verlanglijstje: Virgil van Dijk. Indien de verdediger losgeweekt wordt bij Southampton, dat 88 miljoen vraagt voor Van Dijk, mag Eliaquim Mangala tijdelijk vertrekken. Daarnaast prijkt de naam van Alexis Sánchez op de shortlist van Guardiola, wiens elftal dit seizoen ongenaakbaar is.  Zo zien we maar weer, de kranten moeten gevuld worden en met welk onzinnig nieuws, dat maakt ze niets uit. Een leuke speler hoor, maar hij heeft echt nog te weinig kunnen laten zien. Eerst maar eens voor een langere tijd constant presteren in Ajax 1 en dat hierna minimaal twee seizoenen volhouden. Dan zien we wel weer verder. Hij is daarbij ook nog geen international, dus eerst ook dat maar eens proberen te bewerkstelligen.  Denk dat de nieuwe bondscoach hem gelijk selecteert als Frenkie zo doorgaat met voetballen dus international in het NL elftal lijkt me niet het probleem Ryanbabel8... zo hoog ligt dat niveau ook niet.  Verwacht dat Frenkie een extra impuls aan NL Elftal kan geven. laat hem daar spelen als aanvallende speler op het middenveld, achterin hebben we genoeg spelers. Zie dan de volgende opstelling (met Blind op 6!)  Ja. De daily star schat dit maar de schatting van de staf van City zal wel hoger liggen. Zij hebben het contract van fernandinho met 1 seizoen verlengd en zullen dus pas Frenkie willen hebben aan het einde van komend seizoen. Frenkie zou eerst 2-3 seizoenen basisspeler moeten zijn en dan pas een transfer maken.  11 miljoen, wat een grappenmakers! Nog 4.5 jaar contract en een belangrijke beoogde basisspeler voor de komende jaren, als Ziyech vertrekt wordt Frenkie hét creatieve brein op het middenveld. Niet te koop, zeker niet voor een bedrag als 11 miljoen...  Dit zou nog veel te vroeg zijn qua speeltijd, maar hij zou veel kunnen leren van types als De Bruyne. Dit zijn van die transfers waarvan je de uitkomst al weet, maar toch geen nee kan zeggen. Werken met Guardiola en met de beste spelers trainen/spelen.  Ik zou willen dat de schatting van Daily star zou kloppen. Maar helaas, we leven in een totaal doorgeslagen voetbalwereld, waarin bedragen als €50 miljoen voor een speler van de leeftijd en met de ervaring van Frenkie eerder regel zijn dan uitzondering. Maar wat ze ook bieden, blijf nog maar ff lekker bij Ajax.  De Jong is een leuk talent, maar die wordt nu nog helemaal ondersteboven gelopen in Engeland. Anno 2018 zou ik vanuit de Nederlandse competitie altijd voor een tussenstap kiezen. Het niveauverschil is te groot geworden om in 1 keer zo’n stap te zetten. Niet alleen voor Frenkie de Jong, maar eigenlijk voor iedereen.  Goede prijs en ook goed voor de ontwikkeling van Frenkie. Als je daar gewoon al 3 maanden met die gasten speelt en traint, dan ben je net zo ver als 3 jaar Ajax. Daarna kun je altijd nog wat lager in de PL je minuten maken.  Niet mee eens, ik denk dat het aantal spelers wat een grote naam al was bij Ajax over het algemeen eerder slagen in het buitenland dan spelers die vroeg weg zijn gegaan naar een grote club en daar misschien 2 oefenwedstrijden hebben gespeeld en hebben meegetraind. Ik vind het meetrainen nogal overrated. Net zoals Cilessen nu een betere keeper zou zijn geweest als hij ergens veel wedstrijden had gekeept in de Premier League bijvoorbeeld. Als De Jong een jaar zoals Sanchez weet te spelen bij Ajax is het een ander verhaal in mijn ogen.  Zelfs als hij daad werkelijk naar city kan moet hij niet gaan dan blijft hij seizoenen uitgeleend worden of op de bank. Gewoon bij Ajax blijven of kopen en 2 seizoenen verhuren aan Ajax iets in die richting.  Er is wellicht geen betere typische Pep speler te vinden op de Nederlandse velden dan Frenkie de Jong. Uitstekende passing en techniek. Kan goed de bal in de ploeg houden en speelt als een ""intelligente"" voetballer. Pep kan hem door laten ontwikkelen tot eindelijk weer een echte Nederlandse topspeler.  Lijkt me niet dat hij zelf al wilt vertrekken, want hij heeft deze week nog bijgetekend. Daarnaast is hij nog niet eens een onbetwiste basisspeler bij Ajax, dus bij Man City of een andere echte topclub heeft hij vooralsnog weinig te zoeken.  Barca komt niet of halen de verkeerde spelers. Paar jaar terug riep Frank Vertonghen mag van mij gaan als Barca komt. I.p.v. Barca haalt Tottenham hem op voor 12 mil, en Barca haalt wat later Vermaelen op als extra verdediger.... vervolgens grijpen ze naast Sanchez en wordt die een jaar later wederom gehaald door Tottenham voor 40. De enige die Barca in al die tijd hebben opgehaald bij Ajax is Cilissen en daar hebben ze in mijn ogen het minst aan..  Frenkie de Jong zou op het verlanglijstje van Josepo Guardiola staan voor de komende transferwindow, zo weet de Daily Star zondagochtend te melden. De twintigjarige Ajacied moet bij Manchester City de...Lees verder",entertainment
"De in Rotterdam geboren oud-presentator en programmamaker Frits Bom is overleden. Hij was vooral bekend van de programma's 'De Vakantieman' en 'De Ombudsman'.  Naast presenteren, schreef Bom ook boeken. Zijn laatste boek stamt uit 2011 en heet 'De Havenman, Rotterdams voor gevorderden'.  In dat boek staan korte teksten, maar ook losse woorden. ""Woorden die in de haven worden gebezigd"", legt Gerjan de Waard uit van uitgeverij Scriptum in Schiedam waar het boek werd uitgegeven.  ""Enkele voorbeelden zijn: steunzolen, dat zijn plakken oude kaas. Of een stijve trut, dat is een gewicht van 13 gram. Een Crooswijkertje is de hoest van iemand die niet helemaal lekker is, dat had te maken met de begraafplaats in Crooswijk"", licht De Waard toe.  Van het boek werden zo'n 2000 exemplaren verkocht.  Bom overleed donderdag na een kortstondig ziekbed in het bijzijn van zijn echtgenote en zijn zoons in Spanje, waar hij woonde.  Er zal in besloten kring afscheid van hem worden genomen. Frits Bom was 73 jaar.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",entertainment
"Zaterdag, 21 oktober 2017 om 22:35  Barcelona heeft zaterdagavond de achtste competitiezege van het seizoen geboekt. Het team van Ernesto Valverde beging in eigen huis geen misstap tegen Málaga en kan zodoende rustig afwachten wat Real Madrid en Atlético Madrid zondag doen. Gerard Deulofeu en Andrés Iniesta verzorgden de doelpunten in het Camp Nou, al had de eerste treffer nooit mogen tellen: 2-0.  Een fout van de arbitraire leiding stond aan de basis van de vroege openingstreffer: Lucas Digne werkte de bal zelf over de achterlijn, zette toch voor, waarna Deulofeu het leer met de hak in het doel werkte. Tot ongeloof van Málaga keurde de arbiter het doelpunt toch goed: 1-0. Een hard gelag voor Málaga, dat hoe dan ook in de rest van de eerste helft niet in staat was om de Catalanen tegenstand te bieden.  Málaga schoot in de complete eerste helft niet één keer op het doel van Marc-André ter Stegen. Barcelona domineerde de wedstrijd, ontbeerde echter snelheid in de laatste meters en liet na om de voordelige marge voor rust te verdubbelen. Nog geen tien minuten na rust kwam het team van Valverde alsnog op 2-0. Iniesta kreeg een goede bal van Messi, waarna zijn inzet via Roberto Rosales in het doel belandde.  Barcelona bleef superieur, met ruim 75 procent balbezit, maar met name Luis Suárez was onnauwkeurig. De Uruguayaan, die in LaLiga nog nooit tegen de Andalusiërs scoorde, liet twee goede kansen onbenut: eerst mikte hij in het zijnet en daarna verzilverde hij niet een heerlijke individuele actie van Sergi Roberto. Ook Messi en invaller Paulinho lieten daarna na om te scoren. Barcelona (25) behoudt een voordelige marge van vier punten op Valencia (21) en hoopt op misstappen van Real Madrid (17) en Atlético Madrid (16) tegen respectievelijk Eibar en Celta de Vigo.  Het is echt zorgwekkend hoe barca hier speelt .. paar dingen die mij al geruime tijd opvallen .. - Alba is een groot gemis voor dit barca in aanvallend opzicht - Suarez is niet fit en niet in vorm - Rakitic komt aanvallend niet voor en loopt er vaak voor spek en bonen bij gezien hij praktisch dezelfde taken als busquets uitvoert - Deulofeu voegt buiten zijn snelheid gewoon niks toe aan dit barca .. leuk dat hij soms de diepte opzoekt en een beweging in huis heb maar geen pass of voorzet komt aan van zijn voet.. continu ook te laat in de omschakeling in de aanval .. - Sergi roberto hoort met zijn creativiteit en nauwkeurige passing niet op de back positie maar op het middenveld, gezien hij aanvallend ingesteld is Ik zou Semedo op de plek van Roberto zetten.. Roberto naar het middenveld .. rakitic eruit Deulofeu wisselen voor Denis Suarez Barca mist echt een topaanvaller en had een thiago .. nooit weg moeten doen.. ook klote dat Dembele geblesseerd is en je niks bijzonders achter de hand heb.. Deulofeu brengt het gewoonweg niet.. Hoop dat Rafinha snel weer fit is want die voegt aanvallend nog wat toe en is creatief ingesteld .. Je ziet dat Sergi Roberto gewoon een verademing is op het middenveld .. zoveel dreiging , heeft een actie en een geweldige pass in zijn voet! Ook snap ik niet wat Valverde tegen Denis Suarez heeft ? Wordt nooit ingezet ? Snel vergeten deze wedstrijd .. zakelijke overwinning ..  Rafinha? No thank you. Ligt het aan mij? Ik vind dat Rafinha zero inbrengt en niet van toegevoegde waarde is. Hij is een net niet speler, die op veel posities kan spelen en bij gemis van een basisspeler kan invullen. Ik denk dat hij dus niet echt wordt gemist.  Kom ik met onzin over jou club? Ik weet niet waar jij dit leest of ik ergens iets daarover eerder heb gezegd maar dat klopt niet van. Verder is het geen onzin maar de waarheid. Jammer om er Real bij te halen.  Hoezo over mijn club? Dat zeg ik niet? Ik zeg dat er ook weer enkele Barca-fans komen met onzin zoals de jouwe. Daarmee doel ik op jij die zegt dat men er nu een probleem van maakt en dat niet doet wanneer Barca benadeelt wordt...  Dat is complete onzin en heeft niets met de waarheid te maken. Net zoals sommige Madrid-fans met onzin komen dat Barca overal mee weg komt  wat een idioot die keeper. Hij had natuurlijk volledig gelijk maar je leert bij de miniempjes toch al om door te blijven gaan ook al is het buitenspel of gaat de bal buiten. Hij staat daar met zn arm in de lucht te zwaaien en doet niets terwijl die bal van Deulofeu echt nog relatief makkelijk te pakken is. Dan word je toch volledig gek als coach?  Kijk ik kan best begrijpen dat als je zoveel wedstrijden speelt in èèn seizoen dat je dan wel eens een wedstrijd wat rustiger aan wilt doen maar er is natuurlijk wel een verschil tussen geen moeite kunnen doen of geen moeite willen doen en dat vind ik dan soms zo jammer dat nonchalante gedrag en het denken van het komt wel goed Maar goed we hebben gewonnen en dat is het allerbelangrijkste ook wel tegen een Ploeg die er zelf ook echt niet echt geloof in had verder vond ik spelers als Mascherano umtiti en Roberto goed spelen  BARCELONA WOU heel graag en heeft meerdere malen er op aangedrongen...maar de Spaanse bond voelde niets voor video scheidsrechter... Een conclusie: Je kan als bond niet meer frauderen en ook niet meer jouw eigen favorite club onterechte goals gunnen. Die bond is waar corrupt man. Nog erger dan de UEFA en de FIFA  Wat een scheidsrechters hebben ze toch rondlopen daar, om je ogen je kop uit voor te schamen. Verder heeft Barcelona echt een zeer matige pot om weten te zetten in winst. Malaga volkomen machteloos en op geen enkel moment getoond echte mannen te zijn. Ik had meer hardheid verwacht en minder geniepigheid. Hardheid kan ik nog respecteren, dit heeft voor mij mede aangetoond dat Malaga geen La Liga waardige ploeg heeft. Bij Barcelona lukte niets, steeds in de laatste aanvalsfase. Het werkte af en toe nog op de lachspieren ook, vooral met Suarez. Ter Stegen moet zich kapot verveeld hebben, maar stond er op ieder moment dat het nodig was. Weer 3 punten, op naar de Copa met het B elftal. Visca el Barça  Fijn dat de 3 punten zijn gehaald maar het voetbal was absoluut niet swingend. Wederom een tenenkrommende opstelling (Roberto op rechtsachter in plaats van op het middenveld, geen Semedo of Denis en wel Rakitic die al maanden te weinig brengt). Vervolgens kruipt de wedstrijd een dik uur voort zonder dat het voetbal ergens op lijkt. Begint hij eindelijk te wisselen, zijn het ook nog eens onbegrijpelijke wissels... Semedo 20 minuten laten invallen is gewoon ontzettend dom als je weet dat je per 25 wedstrijden 5 miljoen extra moet betalen. Waarom zou je deze totaal nutteloze 20 minuten dan laten tellen voor 2 ton? Paulinho brengen kan ik ergens nog begrijpen, maar doe het dan eerder. Daarnaast had ik die minuten liever gegeven aan een jong talent als Denis of Gomes. Zij hebben de minuten harder nodig om te ontwikkelen. Alcacer brengen is vervolgens helemaal kansloos. Niet alleen omdat hij na maanden zonder speeltijd natuurlijk niks kan presteren in 10 minuten (waardoor er wel weer een hele wedstrijd zonder goal aan zijn statistieken wordt toegevoegd), ook mag Denis weer niet spelen en het meest schandalig: Suarez, die al niet lekker in zijn vel zit en echt een goal nodig heeft, verder irriteren door hem eraf te halen en daarnaast Iniesta dwingen om de 90 minuten onnodig vol te maken. Iniesta had deze wedstrijd sowieso rust moeten krijgen. Kan hij goed gebruiken dit lange seizoen en Denis had dan mooi 90 minuten kunnen maken... Week in week uit blijf ik me verbazen en irriteren aan de opstellingen van Valverde naar tot nu toe is dat de club nog niet duur komen te staan. Ben benieuwd hoe lang dat goed gaat.  Wat een dramatische arbiter. Bij de 1-0 was de bal achter de achterlijn, Malaga had een penalty moeten krijgen na een handsbal van Digne meen ik en onterecht gefloten voor buitenspel van Alcacer. Barcelona heeft niet best gespeeld doordat Malaga werd onderschat en dat is levensgevaarlijk, met minder geluk had Barcelona hier punten verspeeld.  Een zakelijke overwinning met weinig hoogte punten. Wel een diepte punt van de arbitrage want die eerste goal had natuurlijke nooit mogen tellen, al was ik er niet minder blij om want tegen Malaga hebben we het al wedstrijden lang enorm lastig. Natuurlijk is dit Malaga wel een stuk minder dan voorgaande seizoenen. Vond Messi, Iniesta, Masherano, Umtiti, Semedo en Sergi (op middenveld) sterk spelen maar de rest was matig. De slechtste op het veld was overduidelijk Suarez, hij mistte weer een paar grote kansen. Bijvoorbeeld met die mooie aanval van Messi die naar Sergi tikt en Sergi die hem doortikt had Suarez 100 moeten maken.  Ik vraag me af of we ooit nog een speler als Suarez zien beginnen, niet op huurbasis, bij een Nederlandse subtopper. Vroeger hadden Heerenveen en Groningen echt toppers, maar dat zie ik ook steeds minder laatste tijd (tomasson, Suarez, Robben, Berg, Tadic, Kostic, Huntelaar, Pranjic, Assaidi, etc.).  Vroeger kwam Heerenveen regelmatig de groepsfase van de Uefa Cup (nu EL) door en speelden topclubs + Az&twente minimaal de kwartfinale. Nu komen onze topclubs niet eens in de EL groepsfase, laatstaan het overleven. Teams uit kleine landen werden weggespeeld, maar nu zijn wij het die verliezen van dit soort teams.  Barcelona heeft zaterdagavond de achtste competitiezege van het seizoen geboekt. Het team van Ernesto Valverde beging in eigen huis geen misstap tegen Málaga en kan zodoende rustig afwachten wat Real Madrid...Lees verder",entertainment
"OUDENBOSCH - Geen twinkelende lampjes in de kerstboom, niet gezellig aan het kerstdiner met familie en vrienden. En zelfs de sfeervolle kaarsjes op tafel ontbreken. Kerstmis, het feest van het licht, brengt Bas (22) net als alle dagen 'gevangen' door in zijn stille en donkere slaapkamer. De jongeman uit Oudenbosch is ernstig ziek. Mogelijk kan alleen een kostbare stamceltherapie nog iets veranderen. ""Want dit kun je geen leven meer noemen. Het is een hel.""  Bas lijdt aan de chronische ziekte van Lyme (neuroborreliose met co-infecties). De bacterie, die hij mogelijk als kind al door een tekenbeet opliep, heeft de laatste jaren zijn immuunsysteem verwoest.  'Pijn is ondraaglijk' Bijna 24 uur per dag, zeven dagen in de week ligt de Oudenbosschenaar in zijn verduisterde kamer. Hij kan erg slecht tegen licht en geluid en is bijna volledig van zorg afhankelijk. De neuropatische pijn is ondraaglijk. ""Er zijn dagen bij dat de pijn tot in het diepste van m’n botten en vezels doordringt"", vertelt hij.  De ziekte gaat gepaard met tientallen klachten zoals migraine, gewrichtspijn en extreme vermoeidheid zijn. ""Het voelt alsof er op of onder mijn huid en ogen duizenden naalden worden geprikt. Of alsof een duizenden mieren onder mijn huid lopen.""  Onverklaarbare vermoeidheid Het leven van de voorheen energieke Bas kreeg in 2016 een andere wending. Vanaf 2013 had Bas al last van de klachten, maar in 2016 ging het helemaal niet meer. De student zou in februari afstuderen aan de NHTV in Breda, toen een onverklaarbare vermoeidheid toesloeg. ""Het werd tijdens mijn studie en stages steeds moeilijker en moeilijker om naar school te gaan en alles voor elkaar te krijgen. Elke dag viel ik als een blok in slaap op de bank en werd nog veel vermoeider wakker. Ik voelde mij vreselijk.""  Bas is op bed gaan liggen en tot op de dag van vandaag ligt hij daar nog steeds. Rolluiken dicht, gordijnen dicht. Zijn spieren hebben inmiddels kracht verloren. Met wat geluk kan hij een keer naar beneden om in de woonkamer te eten. In doodse stilte en met een zonnebril op tegen het felle licht. Maar bijna altijd is het zijn moeder die het eten op bed komt brengen.  Jarenlang onderzoeken Het heeft lang geduurd, voordat artsen wisten wat de Oudenbosschenaar onder de leden heeft. Dacht de huisarts eerst nog aan een vitamine-D tekort, na jarenlang talloze onderzoeken te hebben ondergaan, kwam de chronische ziekte naar boven.  Liever had Bas zijn verhaal niet verteld. Maar extra steun kan hij nu wel gebruiken. De torenhoge kosten voor bloedtesten in binnen- en buitenland, behandelingen en medicijnen heeft hij zelf moeten betalen. Bas: ""Het is afwachten of de huidige behandeling nog aanslaat, anders moet ik een stamcelbehandeling ondergaan om mijn immuunsysteem te 'resetten'.""  Sponsortocht De kosten voor deze therapie, zo'n 30.000 euro, worden niet vergoed. Een uitkering of andere inkomsten heeft Bas niet. Daarom doen vrienden en familie van Bas op 14 april 2018 mee aan het wandel- en loopevenement 'Lopen voor Lyme' in Woudenberg. Met de actie wordt geld opgehaald voor chronische lymepatiënten. Op de teampagina 'Lopen voor Lyme' is het volledige verhaal van Bas terug te lezen en kan er ook geld gedoneerd worden.  Daarnaast wil Bas dat de ziekte beter wordt erkend in Nederland. ""Artsen schuiven het vaak af op iets psychisch of maar mee moet leren leven als je de standaardbehandeling met antibiotica hebt gehad."" Inmiddels is ook zijn moedige verhaal op Facebook door tientallen mensen en donateurs gedeeld.  'Hoop blijven houden' Voor de Oudenbosschenaar is er nog maar één lichtpuntje dat hij wél kan verdragen. Noem het zijn ultieme kerstwens: Bas wil graag zijn leven terug. ""Vooralsnog is het elke dag opnieuw een strijd van doorzetten met proberen hoop te houden. Hoop op een toekomst zonder lijden.""",entertainment
"De Nederlandse Voedsel- en Warenautoriteit (NVWA) doet onderzoek naar mogelijk illegale banden tussen tabaksfabrikant Japan Tobacco Industries (JTI) en zeker tien studentenverenigingen in Nederland, zoals het Rotterdamsch Studenten Corps.  JTI zou tegen betaling exclusieve verkoop van de merken Winston en Camel in sigarettenautomaten binnen de muren van studentenverenigingen hebben bedongen.  Daarnaast zouden er contracten zijn afgesloten voor verkoop van tabaksproducten op speciale gelegenheden zoals feesten en gala's.  Dit soort afspraken zijn wettelijk niet toegestaan en kunnen leiden tot boetes voor overtreders.  De NVWA zegt het onderzoek te zijn gestart na een tip van de Onderzoeksredactie Tabak, een samenwerkingsverband van onderzoeksjournalisten en het Nederlands Tijdschrift voor Geneeskunde.  We maken gebruik van functionele en analytische cookies. De daarmee verzamelde gegevens worden niet gebruikt om activiteiten van individuele gebruikers te volgen. De advertentie- en socialmediacookies van derden verzamelen mogelijk ook gegevens buiten deze website. Door op accepteren te klikken geeft u toestemming voor het plaatsen van cookies bij bezoek aan deze website. Meer weten over deze cookies? Klik dan op informatie.",business
"Afscheid Joop Daalmeijer vertrekt als voorzitter van de Raad voor Cultuur. Hij streed tegen zuurheid en bereidde een nieuw subsidiestelsel voor.  Daan van Lent  13 november 2016  Foto Merlijn Doomernik  Vanaf woensdag is zijn belangrijkste functie het voorzitterschap van het Nationaal Jenevermuseum in Schiedam. Joop Daalmeijer zegt het met een glimlach en begint te vertellen over de ambities van dat museum in zijn geboorteplaats. „Drink je eigenlijk jenever?”  Na vijf jaar vertrekt Joop Daalmeijer als voorzitter van de Raad voor Cultuur. De voormalig journalist en omroepdirecteur kwam daar in 2011 terecht in de periode dat het eerste kabinet-Rutte van VVD en CDA, met gedoogsteun van de PVV, de drastische cultuurbezuinigingen van 200 miljoen euro doordrukte. „Het was een lastige tijd”, blikt hij terug. „Ik heb nooit het gevoel gehad dat wij dat bezuinigingsbeleid hebben uitgevoerd. We hebben geprobeerd er het beste van te maken, door beoordelingen te schrijven waar nog een zekere vorm van empathie in zat.” Dat viel niet mee. „Ik schrok destijds hoe zuur het hier zelf was. Er waren veel vastgeroeste meningen over vastgeroeste instellingen in de raad en de beoordelingscommissies.”  Waar kwam die zuurheid vandaan?  „Ik heb geen idee. Die mensen waren zelf succesvol, stonden aan het hoofd van grote musea of podiumgezelschappen die goed functioneerden. Maar als er een subsidieaanvraag kwam, werd er nooit naar positieve dingen gezocht. Er werd Randstedelijk gedacht. Over aanvragen uit Groningen of Eindhoven werd laatdunkend gedaan. Pas na vijf jaar is het gelukt om dat om te gooien. De sfeer is nu veel beter. We hebben de structuur en de samenstelling van de commissies en de Raad veranderd. We hebben nu een lid van 30 jaar in de Raad, mensen uit Maastricht, Arnhem en Groningen. En ook in de commissies hebben we jonge mensen en mensen van buiten de Randstad gezocht. En niet alleen Belanda’s, maar ook mensen van Turkse, Marokkaanse, Surinaamse of Antilliaanse komaf. We zitten nu op 13 procent en dat is te weinig. De culturele wereld is nog heel erg blank.”  Vier jaar geleden waren de musea erg verbolgen over uw adviezen.  „De musea zijn het best georganiseerd, er gaat veel geld om en ze hebben bij de bezuinigingen de minste schade geleden. De beoordelingen van de subsidieaanvragen en daarna ons advies over het museumbestel hadden nog die zure toon. Al stonden er enorme waarheden in. Over het uitlenen van collectiestukken bijvoorbeeld. Die bruiklenen gaan nu een stuk makkelijker. Maar ons idee om net als in Groot-Brittannië een moedermuseum op te zetten met satellietmusea eromheen is weggehoond. Het advies verdween in een diepe la met veel telefoonboeken erop.  „Ons omroepadvies was uiteindelijk ook een schot hagel in een bak zand. Hilversum heeft dat lekker buiten de deur gehouden, de omroepen hebben een veel betere band met parlementariërs dan de culturele wereld. Dan staan wij als adviesorgaan machteloos. Ik blijf het zorgelijk vinden dat omroepen niet zelf rechtstreeks op internet aan de gang mogen. Ze raken zo hun toekomstig publiek kwijt. Gelukkig zijn andere adviezen wel opgepakt. Vooral als we met andere raden samenwerkten. Dat was vroeger ondenkbaar. We hebben met de Onderwijsraad een advies geschreven over cultuureducatie, waarna de minister het tot speerpunt heeft gemaakt.”  Was zo de Sociaal-Economische Raad nodig om inkomens van kunstenaars op de agenda te zetten?  „Ik vertelde Mariëtte Hamer over mijn zorgen over vrienden die musicus zijn. Over een koorzanger die voor 180 euro bruto voor een avond zingen van Amsterdam naar Groningen gaat. Daar moeten zijn sociale lasten en pensioenpremie dan nog vanaf. Daar had ze bij de SER nog nooit van gehoord. Ze stelde voor samen te onderzoeken wat de positie van de zzp’er in de kunst is. Zo kreeg ons onderzoek meer gewicht in de Tweede Kamer. Alleen wat nu?”  Ensembles en gezelschappen moeten beginnen met die zzp’ers volgens de cao te betalen.  De potjes die minister Bussemaker heeft vrijgemaakt gaan het probleem niet oplossen?  „Nee. Ensembles en gezelschappen moeten beginnen met die zzp’ers volgens de cao te betalen. Daar moeten ze dan nog een derde bovenop doen voor sociale lasten en pensioenpremie. Dan krijgt die zanger niet 180 maar 260 euro. De cultuursector moet dat gezamenlijk oppakken en neerleggen bij de politiek. Die zal de subsidie dan moeten verhogen, want die instellingen kunnen dat niet betalen. En als de Tweede Kamer dat niet wil, dan moet ze maar tegen meer instellingen zeggen dat ze ermee op moeten houden. Ik schat dat het 15 miljoen euro zal kosten.”  Gaat het u als groot liefhebber van klassieke muziek aan het hart dat het daar moeizaam gaat?  „Zeker. De Raad gaat kijken naar het orkestenbestel. Moet je vanuit het Rijk zoveel orkesten overeind houden? Moet je er niet voor zorgen dat je in Amsterdam een orkest van wereldformaat hebt? Nu gaat naar het Concertgebouworkest even veel geld van het Rijk als naar het Noord Nederlands Orkest, 6 miljoen. Dat is toch raar? Als ik de financiën van het Concertgebouworkest vergelijk met orkesten in het buitenland, dan is het een wonder wat ze voor elkaar krijgen. Moeten wij niet 10 miljoen euro overhebben voor het Concertgebouworkest? Moeten we niet daarnaast in de metropool een groot orkest hebben dat de opdracht krijgt door het hele land te spelen? En daarnaast een orkest creëren voor nieuwe muziek? Dan moet je met regionale orkesten iets anders, tsja. Maar maakt het publiek het iets uit of nu een eigen orkest of een heel goed Residentie Orkest in de Wilmersbergzaal in Enschede speelt?”  U heeft door het hele land gereisd. Bracht dat nieuwe inzichten?  „We zijn veel beter gaan beseffen wat gemeenten en provincies aan cultuur doen. Zij hebben vaak hun cultuurbeleid niet goed opgeschreven. We zijn met ze in discussie gegaan, en daar hebben zij van geleerd. Daarom kunnen we adviseren een stelselwijziging door te voeren, waarbij de stedelijke regio centraal staat. Die zal dan moeten kiezen en zelf meer geld ter beschikking stellen. Daarbij hoort de vraag of je wel een eigen orkest, een eigen toneel- en dansgezelschap en een eigen museum wilt hebben. Misschien moet je iets laten vallen. Het Rijk zal dan de echte topinstellingen financieren, en verder de initiatieven in de regio’s aanvullen.”  Denkt u dat die stelselwijziging er al in de komende vier jaar komt  „In Brabant en Groningen hebben ze die plannen al geschreven. Zij dringen erop aan al te mogen experimenteren. De minister vond het eerst ingewikkeld, maar is om. We praten met Kamerleden met sterke banden met hun regio. Dit breidt zich als een olievlek uit, die is niet meer te stoppen.”  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",entertainment
"Elektrische apparaten zorgen vaak voor brand in huis. Meestal is het 's nachts opladen van een smartphone of tablet de boosdoener. Maak jij je hier weleens schuldig aan?  Ja, bijna iedere nacht zelfs  41%  Ja, soms, ook al weet ik dat het onverstandig is  20%  Nee, ik laad alleen overdag op  39%  Aantal keer gestemd: 709 keer  Jaime van Gastel uit Almere is een man met een missie. In het dagelijks leven is hij manager van een kledingzaak, maar hij heeft een opvallende hobby: boeven vangen. Daar reist hij stad en land voor af. Gisteren was hij hiervoor in Tilburg. Een goede zaak?",entertainment
"Dit is het laatste Premium artikel dat u gratis kunt lezen. Tijd voor een abonnement!  premium  2 uur geleden Alexander Bakker  Amsterdam - De bekladdingen bij het huis van fractievoorzitter Thierry Baudet van Forum voor Democratie zorgen voor grote beroering bij omwonenden. Het is de twee keer in korte tijd dat de politicus het mikpunt is van vandalen.  Afgelopen zondag werd het huis beklad, binnen trof de politie een stinkende substantie aan op de deurmat. Vorige week donderdag werd het Amsterdamse grachtenpand ook al besmeurd. Deze actie werd opgeëist door linkse activisten die zich het ‘Radicaal Anarchistisch Feministisch Front’ noemen. De daders zijn nog niet gepakt.  De politicus en omwonenden hebben flink te lijden onder de barbaarse aanvallen. Vooral de hoogbejaarde buurvrouw is erg geschokt door de gebeurtenissen. De leider van Forum voor Democratie heeft haar daarom maandag een grote bos bloemen geschonken om haar te troosten.  Baudet zelf wil nog geen commentaar leveren op de laffe acties. Hij laat weten dat zijn partij binnenkort met een verklaring komt.  Verder lezen?  Elke maand 15 premium artikelen gratis  Ik heb al een account / ik ben abonnee  Verder lezen?  U heeft deze maand 15 Premium artikelen gratis gelezen.Tijd voor een abonnement!",politics
"4 december 2017 22:51  Even een moment niet goed opletten en je zit bijna met ongeveer 50 (80 voordat ik begon met remmen) achterop een auto. Sorry voor de persoon voor mij die het misschien al in zijn spiegel fout zag gaan....het was of achterop want de regen gaf een te lange remweg om nog te kunnen stoppen ondanks de ABS, of wel naar rechts gooien en hopen dat er niemand dicht achter die vrachtwagen rijdt. Tijd loopt trouwens anderhalf uur voor, het was net 8 uur ‘s ochtends.",entertainment
"""Hij wilde een Europees Duitsland, geen Duits Europa"", ""voor het Duitse volk opende hij de weg naar eenheid"" en ""hij laat een enorm politiek gat achter"". Zomaar een paar uitspraken van wereldleiders over oud-bondskanselier Helmut Kohl, die twee weken geleden overleed.  De kist met het lichaam van de overleden politicus werd zaterdagochtend vanuit zijn woning in het Duitse Ludwigshafen-Oggersheim naar de Franse stad Staatsburg gebracht. Daar werd de kist neergezet in een speciale ruimte om aan het begin van de ceremonie naar de vergaderzaal van het Europese parlement te worden gebracht.  Lees verder na de advertentie  De Russische premier Dimitri Medvedev, de Franse president Emmanuel Macron, de Duitse bondskanselier Angela Merkel, oud-president van de Verenigde Staten Bill Clinton en Theresa May, premier van het Verenigd Koninkrijk; de parlementszaal zat vandaag vol met prominenten. Er waren zo'n 800 mensen aanwezig, onder wie ook premier Rutte.  Velen van hen brachten een eerbetoon aan de overleden Kohl. Hij was hun collega, hun vriend, hun mentor, en bovenal onmetelijk belangrijk voor zijn bijdrage aan de hereniging van Duitsland en de eenheid van Europa. Dat bleek uit meerdere toespraken, waarvan hieronder enkele fragmenten:  ""Helmut Kohl studeerde geschiedenis en gaat nu zelf de geschiedenis in. Hij legde de lat hoog, zijn werk is verbonden aan jaren van welvaart. Wat ik zo aan hem bewonderde was dat hij een gevoel had voor wat politiek mogelijk was en een onwrikbare overtuiging die hem in alles leidde. Hij creëerde het Europa waar wij nu in wonen. Dank u voor de kansen die u mij en anderen heeft geboden.""  ""De 21ste eeuw in Europa begon onder Kohls leiding, hij gaf ons de kans om deel te nemen aan iets groters. Hij had grote vragen die nu nog echoën. Door de antwoorden die hij daarop gaf, staan wij hier. Hohl wilde een wereld creëren waarin niemand overheerste, een onderling afhankelijke wereld waar grenzen geen scheidingsmuren zijn. Rust zacht vriend. Je hebt goed werk gedaan in je leven.""  ""Voor mijn generatie is Kohl onderdeel van de Europese geschiedenis. Zonder zijn ervaring waren wij hier niet geweest. Hij deed gewaagde en historische dingen. Belangrijk daarbij zijn de Duitse hereniging en Europese integratie. Voor Frankrijk was hij een cruciale bondgenoot en een bruggenbouwer. Ik heb alles aan jou te danken, maar ook Duitsland heeft alles aan jou te danken.""  ""Kohl was architect van de Duitse hereniging, architect van Europa. Een man van grote ideeën, grote plannen. Hij vond de juiste weg, en de geschiedenis heeft die gevolgd. Kohl heeft er veel voor gedaan om een goede relatie met ons (Rusland, red.) te creëren. En dat waardeert Rusland heel erg. Hij bleef altijd een nationale leider maar deed dat in de context van Europa en heel de wereld.""  Na de ceremonie wordt Kohls lichaam met een helikopter naar zijn laatste woonplaats Ludwigshafen gevlogen, ruim 100 kilometer van Straatsburg. Daarna gaat de kist per boot naar Speyer, waar rond 18.00 uur in de Dom een openbare herdenkingsdienst is. Later op de avond wordt Kohl in Speyer in besloten kring begraven.  Trouw.nl is vernieuwd. Vanaf nu is onbeperkte toegang tot Trouw.nl alleen voor (proef)abonnees.  Deel dit artikel  Advertentie  Maak vrijblijvend een profiel aan en krijg gratis 2 maanden toegang tot Trouw.nl.  Het e-mailadres bij dit profiel is nog niet bevestigd. Een link om te bevestigen kun je vinden in je inbox.Ben je de link kwijt? Vraag hier een nieuwe aan.",politics
"Hoe ontzettend veel mensen van hun poezen houden, is sinds het bestaan van Instagram alleen nog maar zichtbaarder geworden. En niet alleen poezen hebben eigen profielen, hashtags of een lucratief verdienmodel, ook van hagedissen, teckels en babykameleons wordt ontzettend veel gehouden.  ""Mensen zijn de enige dieren die andere dieren voor hun eigen plezier houden,"" schrijft Georgina Verbaan over haar kat Prof. dr. Laurens Verbaan – oftewel Dikkie – in de bundel Onze Dieren, die vandaag verschijnt. En niet alleen Georgina maar ook Henk van Straten, Ellen Deckwitz, Elfie Tromp, Murat Isik en Lucky Fonz schreven een verhaal over hun geliefde of gehate dier, en dat gaat niet alleen over poezen en honden maar ook over een Afrikaanse reuzenslak, cavia's, renpaarden, kippetjes, varkens en bijen.  De kat in de koelkast gaat over Prof. Dr. Laurens Verbaan, de inmiddels overleden kat van Georgina, van wie ze bijna geen afscheid kon nemen. Hieronder lees je hoe dat ging.  ""Ik was een kind toen hij mijn cadeau bleek. Mijn eigen kat. Een gekregen dier. 'Je mag je ogen pas opendoen als ik het zeg', fluisterde de acht jaar oudere soapacteur met wie ik destijds samenwoonde in het dorpje Den Ilp, voor hij de ademende knuffel met ogen als schoteltjes in mijn handen legde. De acteur was vaak weg. Ik was ook soapacteur. Contact met familieleden had ik niet. Vrienden moest ik nog maken. Ik was alleen en leefde in de overtuiging dat ik duister was, geen goed mens. En toen kwam hij. En hij was wit. Volledig wit, een sneeuwbal met een gloeiend hart. Het perfecte blanke canvas voor iedere projectie.  Ik kamde hem hele dagen, als een pop. Omdat niemand mij verteld had dat het niet nodig was en ik dergelijke dingen nog niet op internet kon opzoeken, waste ik hem tijdens zijn eerste jaar een paar keer per week. Bij de dierenwinkel verkochten ze speciale shampoo voor witte dieren. Witte dieren werden daar nóg witter van, zo beloofde de verpakking, ondanks het feit dat de shampoo blauw was. Hij vond het heerlijk. Na het inzepen en afspoelen blies ik hem droog met mijn föhn en kamde hem weer met een van zijn vele borsteltjes.  Hij volgde mij overal. Mensen zijn de enige dieren die andere dieren voor hun eigen plezier houden. Er zijn wel dierenvriendschappen bekend, maar die vinden doorgaans plaats in een niet-natuurlijke omgeving. En dan alleen als er voor beide dieren voordeel uit te halen valt. Dat was bij ons eigenlijk niet anders. We hielden elkaar in leven. Hij had geen keuze, als zwakke, dove kat: in de natuur had hij geen dag overleefd.  Vriendschap met een dier is volgens velen geen volledig substituut voor menselijke relaties. Ik vind dat ze een mens een heel eind op weg kunnen helpen.  Foto uit eigen archief  Het verdriet is niet vers meer. Met vers verdriet kan je aankomen. Vers verdriet begrijpt iedereen. Nu is het in principe een klein verdriet geworden, een verdriet dat continu op de radar is, een overzichtelijk verdriet. Een pulserend rood lampje in het hart van het scherm. Je kan er prima mee autorijden. Tot het zich zonder aankondiging vermenigvuldigt, je door pulserende lampjes omsingeld wordt, en je even op de grond naast de boodschappentassen moet gaan zitten. Het is vooral het gemis dat ik overal mee naartoe sleep, het gemis als een uitdijende koude vlek, dat mij zwaar valt.  Ik probeer zo min mogelijk aan hem te denken en schrik als ik een van de duizenden foto's van hem op mijn telefoon zie. Hij is zo keihard weg dat het lijkt alsof hij er nooit geweest is. Dat het allemaal niet waar was. Een foto in een telefoon. Ja, en dan? Wat was dat dan?  Ik praat er niet over. 'Hé, nog even over mijn dooie kat …' Ik schaam me ervoor. Er mankeert vast veel aan een mens dat zo aan een dier hangt. Ik zag een engel in hem, omdat hij was wie hij was – een zacht mens dat geen mens was maar iets beters. Daar kan je niet mee aankomen op een verjaardag als, godbetert, de kaas rondgaat. Tegelijk werkt dat ontkennen en ontwijken van verdriet een schuldgevoel in de hand. Naar mijn kat, mijn dooie kat. Alsof ik hem niet nachtenlang geaaid heb, alsof we niet van gezicht ruilden op Snapchat, alsof ik hem niet altijd miste wanneer ik langer dan een dag van huis was, en hij mij niet opvrolijkte door op vier poten tegelijk door de woonkamer te hopsen wanneer ik me verdrietig en alleen voelde. En dat was vrij vaak. Die arme kat had sterke beenspieren.  'Het is niet normaal, het is niet gezond', had een psychiater ooit tegen mij gezegd zonder van zijn papier op te kijken, nadat ik zijn vraag of ik beste vrienden had en wie dat dan waren, had beantwoord met: 'Mijn katten.' No shit Sherlock, had ik gedacht, maar niet gezegd. Met Laurens was ik nooit alleen. Ook omdat ik hem gevangenhield, natuurlijk. Voor zijn eigen bestwil.  De vier dagen die tussen zijn overlijden en begrafenis in zaten, blijven terugkomen. Dat was het moment dat ik anders had kunnen besluiten. Ik bewaarde Dikkie in een leeggeruimde koelkast, op een vuilniszak en een handdoek. Het paste net. Een paar keer per dag haalde ik hem eruit om mijn gezicht in zijn vacht te drukken, tegen zijn harde koude lichaam aan. Dat lichaam was zo hard en koud door de eerste uren in de vriezer. 'Och, dat is toch helemaal niet nodig', had de dierenbegrafenisondernemer, een man met een empathische stem die waarlijk perfect was voor het uitoefenen van zijn beroep, over de telefoon gezegd. Een verdieping lager dus. Ik was alleen vergeten om dat ene pannetje soep uit de koelkast te halen toen ik Laurens erin schoof. De lucht was in zijn vacht getrokken. Vroeger rook hij nooit naar soep. Onder zijn oor, in zijn nek, was nog een plekje dat ver weg naar hem rook. Met mijn ogen dicht kon ik de zure bouillonlucht wegdenken en bij wat oude geurtonen komen.  Ik keek tv, met Dikkie op de bank. Dronk te veel wijn, met Dikkie op de bank. Soms trof ik mezelf ineens hard huilend over hem heen gebogen aan. Een gejank zo luid en raar en diep, zo dierlijk, dat ik gelijktijdig kon bedenken hoe opmerkelijk dat was, het kon beschouwen, maar er evengoed niet mee op kon houden. Iedere nacht tilde ik hem de trap op, naar mijn slaapkamer. Steeds geroutineerder. Daar legde ik hem op en onder koelelementen naast me in bed. Het is gek hoe snel zoiets normaal wordt.  Zijn onderkant was plat geworden. Zijn neus droog. Hij zou nooit meer iets omgooien, maar de aanwezigheid van zijn dode lichaam stelde gerust. De vertrouwde witte vlek op de bank. Ik had nog jaren met hem door gekund. De kat in de koelkast, mijn beste vriend.  In het Indonesische dorpje Toraja leeft men nog weken, maanden en soms jaren met een overledene. Diegene ligt in huis, met mooie kleren aan. Er kan dagelijks gehuild worden naast het lichaam. De dorpelingen geloven niet dat de dood een plotse en abrupte aangelegenheid is, maar meer een geleidelijk proces naar het land der zielen. Bovendien moet er vaak nog gespaard worden voor de uitbundige begrafenis die daar gebruikelijk is. Je hebt minimaal één waterbuffel nodig om in het hiernamaals te komen. Liefst meer.  Ik heb er spijt van dat ik me heb neergelegd bij het hier heersende idee dat een paar dagen genoeg zijn om de schep ter hand te nemen, genoeg om de balans op te maken. Er stierf niet alleen een dier, er stierf een idee. Een zorgvuldig opgebouwd personage dat mij gered had. Dat kan niet zomaar begraven worden. Dat is niet zomaar klaar. Dat moet ontleed. Het waarom, het hoe. Hoe ik hem kamde als een baby. Hoe hij een engel was, en dat hij mij had en ik hem. Hoe hij onvoorwaardelijk, alles. Hij en mij. Hoe wij altijd. Maar zo was het niet.  Misschien dacht hij dat ik het nu wel alleen kon. Misschien is dat zo.  Maar dat hij mij niet kan bijstaan in mijn verdriet om zijn dood, is onverdraaglijk.""  Onze Dieren is een bundel die is samengesteld door Rutger Lemm en Rebecca Wilson, en wordt uitgegeven door Uitgeverij De Geus. Koop 'm in een boekwinkel, of bestel hier een exemplaar.",entertainment
"Maandag, 1 januari 2018 om 11:27  Samir Memisevic zei recent dat AZ zich voor hem gemeld had. FC Groningen-directeur Hans Nijland ontkende dit en zei dat niemand zich gemeld had in het NoordLease Stadion. Ron Jans, technisch manager in Groningen, sluit zich hierbij aan, maar denkt dat hier in januari zomaar verandering in kan komen.  “Ik weet nergens van. De naam van Samir Memisevic valt wel heel vaak en waar rook is, is vuur, maar met ons is er geen contact geweest vanuit Alkmaar over hem”, zegt Jans in gesprek met het Dagblad van het Noorden. “Vooropgesteld, we willen hem graag houden. Memisevic is tijdens de eerste seizoenshelft steeds sterker geworden.”  “Maar als er op zeker moment een goed bod komt en de speler in kwestie wil weg, schikken we aan tafel”, vervolgt de technisch manager van FC Groningen. Memisevic zei afgelopen week tegenover diverse Bosnische media dat er voor hem een transfer in de maak was. “AZ heeft zich voor mij gemeld bij FC Groningen, de club is nu aan zet. Maar ik ben niet bezig met een vertrek. Pas als FC Groningen een akkoord bereikt met een andere club, ga ik over een transfer nadenken.”  Lijkt wel of de speler een transfer wilt forceren.. je hoort niets vanuit en rond Az.. de betrouwbare journalisten die az volgen zeggen niets... tot nu toe alleen een Bosnische krant en Groningen die reageert.  AZ moet hoger mikken dan een 25-jarige met weinig potentieel en restwaarde, had dan in van Aken ,schuurs of hoogma geã¯nvesteerd.. of ga voor Pierie..  Je stelling was dat AZ het niet kon betalen. Dat kunnen ze wel. Dat ze het nooit gaan doen is wel duidelijk ja. Overigens lijkt me 10m voor allebei de spelers nogal enthousiast. Wat heeft Ajax voor Schuurs betaald?  Keeper Toob, AZ heeft het stadion teruggekocht, schrijft zwarte cijfers en beschikt op dit moment over een relatief flink eigen vermogen. Om die redenen had AZ kunnen overwegen om een Schuurs of in een eerder stadium Pierie aan te trekken. Masr AZ is kerngezond en wil dat blijven en gaat geen miljoenen meer uitgeven aan jonge talentvolle spelers.  Ik verwacht niet dat AZ meer als 0,5 - 1 miljoen voor Memicevic zal uittrekken omdat het een breedte versterking is.  Die Pierie vind ik echt een goede jonge talentvolle speler die zijn contract onlangs verlengd heeft als ik het goed heb. Goed voor Heerenveen natuurlijk maar jammer voor AZ want zo'n speler past bij AZ.  Pierie heeft nog een doorlopend contract maar zal geen 3-4 miljoen kosten op basis van huidige prestaties. Schuurs kostte 2 miljoen als alle bonussen tot uiting komen.... az betaalde voor henriksen, gudelj, midtsjo, jahanbaksh ook 2-2,5 miljoen... en svensson, weghorst etc 1,5 dus az investeer wel  Zou een prima speler voor AZ zijn. Alleen denk ik dat ze er relatief vrij veel voor zouden moeten betalen, basisklant bij Groningen waar de vervangers ook niet direct klaarstaan. Denk daarom dat deze deal er niet van gaat komen.  Samir Memisevic zei recent dat AZ zich voor hem gemeld had. FC Groningen-directeur Hans Nijland ontkende dit en zei dat niemand zich gemeld had in het NoordLease Stadion. Ron Jans, technisch...Lees verder",entertainment
"Dit kaartje laat zien wat voor weer woensdag over Nederland trekt. Vooral Noord-Holland en Amsterdam lijken het zwaar te verduren te krijgen.  Meest recente #weerdata van het Amerikaans weermodel (GFS) berekent op woensdagmiddag ook een stormveld boven het NW van #Nederland. Windstoten kunnen daar pieken tot ruim 120 km/u (lokaal 140/150). Voorzichtigheid is geboden met deze ontwikkelingen. #stormpic.twitter.com/nDFFWfFJEA  — NoodweerBenelux(@ NoodweerBe)  2 januari 2018, 18:37  Rijkswaterstaat laat weten dat er een goede kans is dat de Oosterscheldekering en de Hollandsche IJsselkering bij Krimpen aan den IJssel woensdag in de loop van de middag dichtgaan. Ook is er een kans dat de Maeslantkering bij Hoek van Holland sluit.  De storm en de verhoogde waterstanden kunnen ertoe leiden dat in de kustprovincies bruggen en sluizen tijdelijk niet bediend kunnen worden.  Weggebruikers moeten woensdag rekening houden met hinder. Rijkswaterstaat verwacht zware tot zeer zware windstoten, tot ongeveer 110 kilometer per uur. Wie met een aanhanger of in een vrachtwagen gaat rijden, moet extra opletten.  Vannacht en morgen moeten weggebruikers rekening houden met hinder op de weg vanwege zware tot zeer zware windstoten en buien die over het land trekken. Met name automobilisten met een aanhanger en het vrachtverkeer wordt geadviseerd extra alert te zijn. #nieuwjaarsstormpic.twitter.com/La1rs1IKAx  — RWS verkeer(@ RWS_verkeer)  2 januari 2018, 16:19  Het gaat om vluchten van en naar Schiphol. Passagiers worden hiervan momenteel op de hoogte gesteld. Reizigers voor wie de vlucht wel doorgaat, moeten rekening houden met mogelijke vertragingen. Door de storm zal er sprake zijn van beperkte start- en landingsbaancapaciteit op Schiphol.  2 januari 2018, 08:19  Het KNMI heeft voor woensdag tussen 03.00 uur 's ochtends en 18.00 uur 's avonds code geel afgegeven. In de tweede helft van de nacht zijn er zware windstoten mogelijk van 75 tot 100 km per uur. Tijdens buien met onweer kunnen zelfs zeer zware windstoten tot 110 km per uur voorkomen.",other
"VUGHT - Dierenactivist Peter Janssen stond dinsdagavond centraal in de uitzending van het actualiteitenprogramma Brandpunt. Te zien is onder meer hoe de 'Vegan Streaker' uit Vught konijnen steelt uit een fokkerij en opzettelijk een file op de snelweg veroorzaakt. ""Of mensen boos zijn om mijn acties? Dieren hebben ook stress"", vertelt hij voor de camera.  Dierenredder of extremist? Die vraag wordt gesteld door het team van Brandpunt. Wie de reportage bekijkt, zal wellicht beide omschrijvingen goedkeuren. Zo gaat Janssen met zijn kompanen onder begeleiding van een camerateam in het holst van de nacht naar drie fokkerijen om konijnen te stelen. Hij neemt in totaal 70 dieren mee en vangt die tijdelijk op in een gehuurd vakantiehuisje. Hij heeft het gezellig gemaakt, op de vloer ligt stro voor de flaporen.  Schaars gekleedMaar niet alle acties verlopen heimelijk. Het gaat de Vegan Streaker ook om zoveel mogelijk aandacht te trekken voor het dierenleed in de wereld. Halfnaakt stuift hij stierenarena's op, zwemt rond in het dolfinarium of roept vanuit het autoraam leuzen met een megafoon. Kortom, echte grenzen kent hij niet. Een voorwaarde is er wel: alle protesten en acties moeten vreedzaam zijn.  BoerenIn Brandpunt mag Maarten Leseman van de Land- en Tuinbouworganisatie (LTO) een tegengeluid laten horen. Volgens hem is er onder konijnenfokkers en boeren veel spanning en verdriet door de acties van Janssens stichting Konijn in Nood. ""Het kan gewoon niet. Dit is diefstal. De acties veroorzaken een collectief trauma"", aldus Leseman.  BoetesJanssen heeft door de jaren heen veel klappen gekregen van boze omstanders. Maar dat schrikt hem niet af. Ook boetes en celstraffen weerhouden de actievoerder niet. Dankzij donaties weet hij geld- en gevangenisstraffen af te kopen. De acties leveren resultaat op, zegt hij. ""De konijnenfokkerij is een kleine sector. In het jaar 2000 waren er nog 200 bedrijven, inmiddels zijn dat er nog 40. En zolang er dierenleed bestaat, gaan we gewoon door"", klinkt het strijdlustig.",entertainment
"De Friesland Zorgverzekeraar fuseert per 1 januari volgend jaar volledig met Zilveren Kruis waardoor Achmea straks nog maar één zorgdivisie heeft.  De merken De Friesland Zorgverzekeraar en FBTO blijven bestaan en blijven gevestigd in de Friese hoofdstad. Achmea heeft Leeuwarden daarnaast aangemerkt als kernlocatie voor zijn zorgverzekeringen naast Leiden en Apeldoorn.  Directeur Bert van der Hoek krijgt een plek in de directie van de zorgdivisie. Zijn collega Steven Hofenk moet op zoek naar een andere baan, maar blijft voorlopig in functie om de fusie tot een goed einde te brengen.  Verdere gevolgen voor de werkgelegenheid zijn nog niet bekend. Door de fusie worden een aantal functies, waaronder op it-gebied, overgeheveld van Zwolle naar Leeuwarden. De vestiging van Zilveren Kruis gaat dicht in 2019. Een groot deel van de medewerkers daar krijgt dan standplaats Apeldoorn.",business
"Het regeerakkoord van VVD, CDA, D66 en ChristenUnie is na ruim 200 dagen formeren klaar en nu ook openbaar. Hieronder een overzicht van de voornaamste plannen van het kabinet-Rutte III.  Door:Redactie10 oktober 2017, 15:30  Onlangs werd in een Kamerdebat al duidelijk dat het streven naar een bindend referendum de komende jaren van de baan is. Maar de coalitie gaat nog een stap verder: 'Het raadgevend referendum heeft als tussenstap niet gebracht wat ervan werd verwacht.' Daarom wordt de wet die dat regelt ingetrokken. De weg naar de gekozen burgemeester wordt wel voortgezet.  Het advies van de staatscommissie over meervoudig ouderschap, waarin kinderen maximaal vier ouders kunnen hebben, krijgt een vervolg. Als alle consequenties zijn overzien, volgt wetgeving 'waarin het belang van het kind leidend' is.  Over medisch-ethische kwesties hebben de vier partijen een 'toetsingskader' afgesproken. Steeds zullen vragen worden gesteld als: Zijn er alternatieven? Wat is het belang van de wetenschap? Heeft er maatschappelijke discussie plaatsgevonden? Is sprake van 'politieke bezinning'? Het initiatiefwetsvoorstel van D66 over donorregistratie, dat nu in de Eerste Kamer ligt, heeft al deze stappen 'zorgvuldig doorlopen', aldus het akkoord. De coalitie neemt hier geen standpunt over in.  Onderzocht wordt hoe groot de groep mensen is die hun leven voltooid acht, maar die niet onder de Euthanasiewet valt. Op basis daarvan besluit het kabinet of het actie onderneemt en bekijkt D66 of het een initiatiefwetsvoorstel indient over euthanasie bij 'voltooid leven'.  Over het kweken van embryo's, louter voor onderzoeksdoeleinden, moet een discussie worden georganiseerd. Embryo's die overblijven na IVF-behandelingen mogen wel voor onderzoek worden gebruikt. De mogelijkheden voor geslachtskeuze worden verruimd als het gaat om 'zeer ernstige erfelijke aandoeningen'.  De justitiële keten (politie, openbaar ministerie, rechterlijke macht), waarop door vorige kabinetten is bezuinigd, wordt versterkt. Terrorisme en jihadisme worden bestreden, net als mensenhandel. Er komt een pooierverbod. Andere maatregelen zijn onder andere:  De nationale politie krijgt structureel 267 miljoen euro extra, met name voor agenten in de wijk en rechercheurs.  Er wordt structureel 95 miljoen euro gereserveerd voor cybersecurity. Het geld wordt verdeeld over de verschillende diensten die zich daarmee bezig houden.  Criminele motorbendes worden verboden. Ze 'ontwrichten de samenleving door intimidatie en bedreiging van het lokale bestuur'.  Aan de capaciteit van het gevangeniswezen 'wordt zo min mogelijk getornd'.  In maximaal tien gemeenten komt een experiment met een 'gesloten coffeeshopketen', van teelt onder staatstoezicht tot verkoop onder controle van de overheid.  Belediging blijft strafbaar. De strafmaat voor haatzaaien wordt zelfs verdubbeld van 1 naar 2 jaar (het bekende artikel 137d uit het Wetboek van Strafrecht, op basis waarvan PVV-leider Geert Wilders werd aangeklaagd).  Veroordeelden komen niet langer automatisch in aanmerking voor voorwaardelijke invrijheidstelling. Die moeten zij verdienen en kan nooit meer dan twee jaar bedragen.  Terugkeerders uit gebied dat onder controle staat van een terroristische organisatie kunnen straks langer in voorarrest worden gehouden. Opzettelijk verblijf in zo'n gebied zonder toestemming is strafbaar.  Er komen experimenten met buurtrechters. Zij beslechten geschillen op wijkniveau en vragen geen hoge griffierechten.  De coalitie investeert weer in diplomatie, de krijgsmacht en ontwikkelingssamenwerking. Dat is een duidelijke trendbreuk: in 2012 werd juist beknibbeld op iedereen die over de grens wilde kijken (uitgezonderd bedrijven).  Inmiddels is de kijk op de wereld veranderd. Dat komt onder meer door de vliegramp met de MH17, de spanning met Ruslanden de opkomst van IS. Een 'realistisch buitenlandbeleid' moet Nederland vooruit helpen.  Nederland zal 'diplomatieke actie' ondernemen tegen landen die niet meewerken aan het opsporen van de daders van vliegramp MH17.  Defensie krijgt jaarlijks 1,5 miljard euro extra voor het aanvullen van tekorten en het moderniseren van de krijgsmacht. Hoe die toekomstige krijgsmacht eruit gaat zien, wordt nog uitgewerkt.  Opvallend: geen woord over de duizenden militairen die nog steeds geen cao hebben en kampen met een AOW-gat.  Het diplomatieke postennetwerk krijgt jaarlijks tot 40 miljoen euro extra. Er komt een 24/7-loket waar Nederlanders in het buitenland terecht kunnen met vragen.  Het budget voor ontwikkelingshulp blijft gekoppeld aan de omvang van de Nederlandse economie (het bbp), waardoor de allerarmsten meer krijgen als Nederland welvarender wordt. Het budget groeit de komende vier jaar grofweg van 4 miljard naar 4,2 miljard euro. De eerdere bezuiniging van 1 miljard door Rutte II op ontwikkelingssamenwerking blijft daarmee goeddeels intact.  Het kabinet is terughoudend over de rol van de Europese Unie. Nederland zoekt samenwerking op het gebied van de euro en bijvoorbeeld migratie en klimaat. Maar schulden van de ene lidstaat worden niet zomaar door een andere overgenomen of gefinancierd.  Vermogende ouderen die in een verpleeghuis wonen, gaan minder 'eigen bijdrage' betalen. Die bijdrage is gebaseerd op hun vermogen. Deze vermogensbijtelling wordt gehalveerd.  Maar de bijdrage gaan ze wel eerder betalen. Nu betalen ze het eerste halfjaar een lage bijdrage en pas daarna op basis van hun vermogen. Voortaan wordt de bijdrage al na vier maanden gebaseerd op hun vermogen.  De laatste jaren schonken veel ouderen, als zij in een verpleeghuis gingen wonen, hun vermogen aan hun kinderen of aan goede doelen. Anders zagen zij hun vermogen slinken door de eigen bijdrage, terwijl anderen, die hun geld verbrast hadden of altijd een laag inkomen hadden gehad, dezelfde zorg 'voor niets' kregen.  Kosten beteugelen met sectorbrede afsprakenOm de stijging van de zorguitgaven te beperken wil het kabinet weer akkoorden afsluiten met zorgsectoren zoals ziekenhuiszorg, wijkverpleging, huisartsen en geestelijke gezondheidszorg. Akkoorden bleken de afgelopen jaren succesvol om de kostenstijging te beteugelen. Het kabinet boekt alvast 1,9 miljard euro per jaar aan besparing in.  De eigen bijdrage die hulpbehoevenden aan de gemeente betalen voor zorg thuis, wordt vervangen door een 'abonnementstarief' van maximaal 17,50 euro per maand.  Het eigen risico in de zorgverzekering wordt bevroren op 385 euro.  Hoop op lagere prijzen voor dure medicijnenGeneesmiddelen zullen vaker Europees en nationaal worden ingekocht. 'De farmaceutische industrie wordt gestimuleerd en, indien nodig, met kracht aangezet tot een lagere prijsstelling', staat in het regeerakkoord. De coalitie boekt alvast 460 miljoen aan besparingen in.  Jaarlijks wordt 20 miljoen euro besteed aan preventie. Zo moet er een 'preventieakkoord' komen met patiëntenorganisaties, zorgaanbieders, zorgverzekeraars, gemeenten, sportverenigingen en -bonden, bedrijven en maatschappelijke organisaties. Daarmee moet overgewicht - obesitas - en roken worden aangepakt.  Nederland moet in ijl tempo verduurzamen. Het kabinet-in-wording ziet het klimaatverdrag van Parijs als minimumpakket en wil in 2030 meer reductie van broeikasgassen dan de Europese Unie: geen 40 maar 49 procent vermindering ten opzichte van 1990.  Dat maakt Nederland ook minder afhankelijk van olie uit het Midden-Oosten en gas uit Rusland. De doelstelling moet worden vastgelegd in een nieuw klimaat- en energieakkoord.  Kolencentrales gaan geleidelijk dichtEr komen meer kavels voor windenergie op zee.  De kolencentrales worden uiterlijk in 2030 gesloten. De subsidie voor bijstook van biomassa in kolencentrales stopt al in 2024.  Er komt een kilometerheffing voor vrachtverkeer. Ter compensatie gaat de motorrijtuigenbelasting voor vrachtauto's omlaag.  Nieuwe woningen zonder gasaansluitingNieuw op te leveren gebouwen worden in principe niet meer op gas verwarmd. Het streven is 50 duizend nieuwe aardgasloze woningen per jaar in 2021. In plaats van de aansluitplicht op gas komt er een warmterecht.  In 2030 moeten alle nieuwe auto's emissieloos zijn.  De vervuiler betaaltDe belastingen voor bedrijven en burgers worden vergroend. Volgens het principe van: de vervuiler betaalt. Onder andere door de invoer van een CO2 minimumprijs voor energie en hogere belasting op het storten en verbranden van afval.  Broeikasgasemissie uit de landbouw moet voor 2030 met 3,5 Mton afnemen door hergebruik, mestverwerking en voedselmix.  Minder gaswinning in aardbevingsgebiedTot 2021 wordt de gaswinning in Groningen met 1,5 miljard kubieke meter verminderd ten opzichte van 2017  Lokale overheden krijgen een grote rol en bijpassende middelen voor de verduurzaming. Er komen regionale plannen voor energiebesparing.  Bij het ontwerp van nieuwe infrastructuur wordt rekening gehouden met zelfrijdende voertuigen.  De coalitie wil de compensatie voor het eigenwoningforfait in 30 jaar tijd afbouwen. Huiseigenaren die hun hypotheek volledig hebben afgelost gaan dan weer belasting betalen voor hun woningbezit - naast de onroerendezaakbelasting.  In 2019 moet de zogenoemde sociale vlaktaks worden ingevoerd. Een echte vlaktaks bestaat uit één belastingtarief voor alle inkomens. Met de door het CDA verzonnen sociale vlaktaks komt er een tarief bij voor de 5 procent rijkste Nederlanders. Het effect van die twee schijven: vergroting van de inkomensverschillen.  De dividendbelasting van 15 procent wordt geschrapt. Dit is de belasting die bedrijven betalen op de winst die ze uitkeren aan hun aandeelhouders. De vennootschapsbelasting gaat omlaag van 25 naar 21 procent. Rutte III hoopt met beide maatregelen meer bedrijven en investeerders naar Nederland te lokken.  De nieuwe poging om het curriculum in het onderwijs te vernieuwen, na de mislukking van 'Ons Onderwijs 2032', wordt doorgezet. Vakken worden bij wet in 2019 'toekomstbestendig' gemaakt en er komt meer aandacht voor 'digitale geletterdheid'.  Het rekenonderwijs wordt versterkt en verbeterd.  Voor leraren in het basisonderwijs is 270 miljoen gereserveerd voor salarisverhoging en 450 miljoen voor verlaging van de werkdruk.  Scholen moeten verplicht lesgeven over het Wilhelmus, 'inclusief de context ervan'. Iedere leerling moet in zijn schooltijd een keer naar het Rijksmuseum en naar 'ons parlement'. Plaatsen in het land met een historische betekenis worden beter zichtbaar gemaakt.  Voor verbetering van het techniekonderwijs op vmbo-scholen trekt het kabinet structureel 100 miljoen euro per jaar uit.  Jongeren kunnen tegen een bescheiden vergoeding vrijwillig een maatschappelijke diensttijd vervullen van een half jaar. Daarvoor komt 100 miljoen beschikbaar.  Het omstreden leenstelsel, dat in 2015 de studiefinanciering heeft vervangen, blijft in tact. Wel wordt het collegegeld het eerste half jaar gehalveerd, voor pabo-studenten zelfs de eerste twee jaar. De rente op de studielening gaat wel omhoog.  Het strenge immigratiebeleid van Rutte II wordt voortgezet en zelfs nog een tandje strenger, schrijft politiek verslaggever Natalie Righton. Mensen die vluchten voor oorlog moeten zoveel mogelijk worden opgevangen in hun eigen regio. Immigranten die toch een verblijfstatus krijgen, moeten voortaan sneller integreren. Hun toegang tot de verzorgingsstaat wordt beperkter.  Om de immigratie te beperken stuurt het kabinet aan op nieuwe migratiedeals met Noord-Afrikaanse landen: opvang in de regio. In het Midden-Oosten wordt gefocust op opvang in Jordanië, Libanon en Irak. Daarvoor is geld beschikbaar uit de pot van ontwikkelingshulp.  Opvallend is dat het kabinet nog moet specificeren wat de criteria zijn voor een 'veilig derde land' waar vluchtelingen opgevangen kunnen worden. Juist hierop liep de formatie met GroenLinks stuk. Die partij betoogt dat opvang in de regio, zoals Libië, niet altijd veilig is.  Zo'n 750 kwetsbare oorlogsvluchtelingen worden vanuit VN-opvangkampen uitgenodigd voor hervestiging in Nederland. Dat aantal was 500.  Een asielvergunning wordt in eerste instantie voor drie jaar verleend en niet langer voor vijf jaar.  Wie grote kans heeft op asiel, krijgt vanaf dag één gratis taalles. Daar staat tegenover dat vluchtelingen in de eerste twee jaar in Nederland geen recht meer hebben op zorgtoeslag, huurtoeslag en bijstand. Huisvesting, zorgverzekering en begeleiding bij het integratietraject worden door gemeenten in natura uitgekeerd.  Op acht locaties verspreid door het land mag bed-, bad- en broodopvang worden geboden aan uitgeprocedeerde asielzoekers.  De coalitie gaat het verschil tussen flexkrachten en vaste werknemers verkleinen. 'Vast werk minder vast maken en flexwerk minder flex', is het doel.  Het moet aantrekkelijker worden om werknemers in vaste dienst te nemen. Daartoe hoeven kleine werkgevers nog maar één jaar de uitkering te betalen bij ziekte. Voor het tweede jaar komt er een collectieve regeling.  Maximaal drie jaar op een tijdelijk contractNu mag maximaal twee jaar met tijdelijke contracten bij één werkgever worden gewerkt. Dat wordt drie jaar.  Om flexwerk te ontmoedigen wil de coalitie een hogere WW-premie voor tijdelijke contracten en een lagere voor vaste werknemers.  Er komt een minimumtarief voor zzp'ers en dat komt tussen de 15 en 18 euro te liggen. Zelfstandigen die dat uurtarief niet halen worden in het vervolg behandeld als gewone werknemers. Voor hen zullen werkgevers dan ook werknemersverzekeringen moeten betalen, bijvoorbeeld tegen ziekte, maar ook vakantiegeld en in veel gevallen pensioen.  Strengere keuring bij arbeidsongeschiktheidDoor een aanscherping van de keuringseisen worden minder werknemers volledig arbeidsongeschikt verklaard.  Ontslag van vaste werknemers wordt makkelijker. Vanaf de eerste dag in vaste dienst bouwen werknemers recht op een ontslagvergoeding op. Nu gebeurt dat pas na twee jaar. Maar na tien jaar vaste dienst wordt de het recht op ontslagvergoeding niet meer hoger, zoals nu nog wel het geval is.  Werkgevers betalen nu, als een werknemer na twee jaar ziekte arbeidsongeschikt wordt verklaard, tien jaar lang een extra hoge premie. Dat wordt vijf jaar.  Pensioenpremie wordt leeftijdsafhankelijkIn 2020 moet de pensioenpremie leeftijdsonafhankelijk worden. Dit betekent dat de doorsneepremie waarmee jongeren hun oudere collega's subsidiëren, wordt afgeschaft. Dat kost, uitgesmeerd over jaren, ruim 50 miljard euro. Daardoor gaat de pensioenpremie in 2020 omhoog.  Gemeenten moeten voor arbeidsgehandicapten 20 duizend extra 'beschutte' werkplekken regelen. Dat kan bijvoorbeeld in sociale werkplaatsen.  Er komen wietplantages onder staatstoezicht. Maximaal tien gemeenten mogen de komende vier jaar wiet afnemen van die plantages. Rutte III doorbreekt met dit experiment de politieke patstelling in de slepende discussie over het Nederlandse softdrugsbeleid. De teelt en de levering van wiet aan coffeeshops zijn illegaal, terwijl de wietverkoop door die coffeeshops wordt gedoogd. Dit wringt al vele jaren. De grootschalige wietteelt is hierdoor in handen van criminelen.",politics
"Poolse toestanden zijn hier vooralsnog niet aan de orde, maar ook in Nederland is de onafhankelijke rechter niet goed beschermd tegen politieke invloed, waarschuwt Geert Corstens.  pagina 18 - 19  Het zijn niet altijd de mooiste gebeurtenissen in de geschiedenis die zich herhalen. Nadat Lodewijk Visser, president van de Hoge Raad als Jood per 1 maart 1941 was ontslagen, werd met ingang van september datzelfde jaar de leeftijdsgrens voor rechters van 70 naar 65 jaar verlaagd. Dat maakte de weg vrij voor de benoeming van een nazi-gezinde president en dito rechters. Daarnaast werden voor de berechting van misdrijven tegen nazigezinden speciale ‘ vrederechters’ aangesteld: rechtspleging voor en door de NSB.  In 2012 moest mijn voormalige collega-president van het Hongaarse Hooggerechtshof, András Baka, plaatsmaken voor een president die het Fidesz-regime meer beviel. Baka had zich kritisch uitgelaten over voorstellen tot hervorming van de Hongaarse rechterlijke macht die volgens hem rechtsstatelijk niet door de beugel konden. Vervolgens bepaalde de nieuwe Grondwet dat een president van het hoogste gerecht minstens vijf jaar rechter in Hongarije moest zijn geweest alvorens tot president te kunnen worden benoemd. Aan die eis voldeed Baka niet. Hij was eerst hoogleraar geweest en daarna gedurende 17 jaar rechter in het Mensenrechtenhof in Straatsburg. De eis dat je eerst een aantal jaren rechter bent geweest alvorens te kunnen worden benoemd tot president van het hoogste gerecht is redelijk. Maar iemand om die reden tussentijds wegsturen, doet denken aan de stok en de hond.  De pensioenleeftijd van rechters werd, geheel tegen de tijdgeest in, verlaagd. Honderden rechters moesten het veld ruimen. Toenmalige Nederlandse ministers die ik er met kracht over aansprak, gaven niet thuis. Het netwerk van presidenten van hoogste gerechten in de EU ondernam acties, onder meer bij de Europese Commissie. Die sleepte de Hongaarse regering voor het Hof van Justitie van de EU wegens schending van een richtlijn over leeftijdsdiscriminatie. Het Hof gaf haar gelijk. Ook Baka zelf kreeg gelijk toen hij zijn ontslag aanvocht bij het Mensenrechtenhof in Straatsburg. Maar in ere hersteld werd hij nooit.  Als gasthoogleraar in Warschau zag ik eind 2016 van dichtbij hoe de Poolse regering met rechters omging. Met behulp van diverse machinaties werden bij het constitutionele hof in hoog tempo regeringsgezinde rechters benoemd, tot zij een meerderheid vormden. Daarmee is het risico geschapen dat de kritische constitutionele toetsing van wetten niet meer gewaarborgd is.  Terecht is de eerste vicevoorzitter van de Europese Commissie, Frans Timmermans, daartegen en tegen andere aantastingen van de onafhankelijkheid van de Poolse rechterlijke macht ten strijde getrokken. Eerst heeft hij geduldig de zachtere procedure van het Rule of Law Framework gehanteerd – het aanspreken van een lidstaat. Onlangs is de zogenoemde ‘nucleaire optie’ van artikel 7 van het EU-verdrag ingezet. Die kan ertoe leiden dat met eenparigheid van stemmen wordt geconstateerd dat een lidstaat de fundamentele waarden van de EU schendt. Wie aanvoert dat dit wegens een te verwachten veto van onder andere Hongarije niet zal gebeuren en daarom beter achterwege kan blijven, vergist zich. Opkomen voor die waarden – kortweg gezegd: de rechtsstaat – moet gebeuren om te laten zien waarvoor men staat. Het kan functioneren als een hart onder de riem van degenen die in landen als Polen zich verzetten tegen ondermijning van de rechtsstaat.  Intussen weten we dat ook in Polen de pensioenleeftijd van rechters van 70 naar 65 jaar is verlaagd en dat ook de kritische president van het Hooggerechtshof, Malgorzata Gersdorf, voortijdig aan de kant zal worden gezet. Voorts wordt in Polen de invloed van het parlement op de benoeming van rechters aanzienlijk vergroot. Aan beide kanten, instroom en uitstroom, wordt zo de onafhankelijkheid van de rechterlijke macht aangetast. Ten slotte worden er binnen het Hooggerechtshof nieuwe afdelingen ingesteld die politieker kunnen worden bemenst en grote bevoegdheden krijgen, zij kunnen zelfs beslissingen van andere rechters opzijzetten. Het scheppen van nieuwe rechterlijke instanties en die bemensen met je vrienden zagen wij eerder in de geschiedenis: door de benoeming van vrederechters tijdens de Tweede Wereldoorlog in Nederland.  Mij is wel de vraag gesteld of de onafhankelijkheid van rechters in Nederland wettelijk beter is beschermd. Er werd gewezen op het ontbreken van constitutionele toetsing in Nederland. Goed ingewijden refereerden aan het collectieve ontslag per 1 april 2013 van de presidenten van de lagere gerechten (toen de verdeling van gerechten over het land werd veranderd), ook al behielden de presidenten hun rechterlijke aanstelling voor het leven. En rechters worden in Nederland toch door de uitvoerende macht benoemd? Het antwoord op de vraag kon niet ronduit bevestigend luiden.  Constitutionele toetsing – het toetsen van wetten aan de Grondwet– kennen we inderdaad niet, zij het dat via de toetsing aan geschreven internationaal recht vaak dezelfde resultaten kunnen worden bereikt. Verder worden rechters inderdaad bij Koninklijk Besluit, dus door de uitvoerende macht benoemd. Bij leden van de Hoge Raad gaat daaraan een bindende voordracht van de Tweede Kamer vooraf, zij het dat die weer volgt op een (niet-bindende) aanbeveling van de Hoge Raad zelf. De hoogste algemene bestuursrechters behoren nog altijd tot de Raad van State, die ook het hoogste adviesorgaan van de regering is. Onze structuren zijn, gezien vanuit het perspectief van de onafhankelijkheid, niet al te sterk.  Maar mijn antwoord op de vraag naar de positie van Nederlandse rechters in vergelijking tot de situatie in Polen was steeds: maar onze cultuur is anders. Inderdaad is het gebruik dat Tweede Kamerleden een kandidaat voor de Hoge Raad niet naar zijn of haar politieke signatuur vragen. En ook bij benoeming van rechters op lager niveau heb ik niet gemerkt dat politieke kleur een rol speelt. Toch geeft de recente ervaring in Hongarije en Polen reden ons te buigen over versterking van de structuren. Wat niet is, kan komen. Een bindende voordracht van de Tweede Kamer die volgt op een niet-bindende aanbeveling van de Hoge Raad zelf, vergroot het gevaar van politieke benoemingen. In algemene zin is dat het geval bij benoeming van rechters door de uitvoerende macht. Onderbrenging van de hoogste algemene bestuursrechters in een orgaan – de Raad van State – waarin de rechterlijke taak naast andere functies wordt uitgeoefend, is structureel niet sterk. Natuurlijk, er zijn allerlei informele waarborgen, maar juist die vallen bij het waaien van andere winden gemakkelijk om.  De commissie-Remkes, die momenteel het functioneren van onze parlementaire democratie onderzoekt, zou er verstandig aan doen voor te stellen belemmeringen voor het garanderen van meer onafhankelijkheid uit de Grondwet te verwijderen en daarin meer garanties voor onafhankelijkheid op te nemen.",politics
"EINDHOVENSE - De Eindhovense kapper Peels helpt kankerpatiënten die door de chemo hun haar verliezen aan een pruik. Dat gaat in samenwerking met de stichting pruik voor elkaar, die mensen financieel helpt bij de aanschaf van een pruik. Want lang niet iedereen kan dat zelf betalen.  De 59-jarige Hanneke uit Eindhoven is zo iemand. Met een uitkering kan zij onmogelijk zelf een pruik betalen. Omdat ze chemokuren krijgt vanwege de borstkanker, valt het haar uit. De hulp van de stichting puik voor elkaar bood uitkomst. Want een pruik kost al gauw achthonderd euro. Het kan zelfs oplopen tot een paar duizend euro.  VrijheidDe pruik die Hanneke bij Peels haarmode krijgt doet haar zichtbaar goed: ""Je voelt je niet meer ziek, als ik nu de straat op ga, dan ben ik gewoon bij de kapper geweest. De kanker is al zwaar genoeg, dit geeft je een gevoel van vrijheid"".  Kapper Jeroen Peels noemt mensen blij maken het mooiste vak van de wereld: ""Als je ze binnen ziet komen met lood in de schoenen en ze worden blij dat ze er weer mooi uit kunnen zien, dat is prachtig"".  Puik voor elkaarJannie Kalkman van de stichting puik voor elkaar vindt het resulaat bij Hanneke geweldig: ""Hier doe je het voor"". Volgens haar springen in Brabant vaak families en gemeenten bij om de aanschaf van een pruik te kunnen betalen. Maar in de Randstad is het vaak dramatisch, daar zijn ze niet zo gul.",business
"Een harde knal is zondag gehoord in de Karel du Jardinstraat in de Pijp. Jongens zouden iets hebben gegooid door de brievenbus van Streetcornerwork, een organisatie voor jeugdhulpverlening en verslavingszorg.  Een woordvoerder van de politie laat weten dat er samen met de brandweer onderzoek plaatsvindt. Wat precies naar binnen is gegooid, moet een expert van de brandweer vast gaan stellen.  De knal werd iets voor 22.00 uur gehoord. Buurtbewoners zijn vervolgens naar de deur van Streetcornerwork gerend en hebben met brandblussers het achter de brievenbus vuurtje geblust. Volgens een getuige ging dat vrij snel en is de schade niet groter dan een gesprongen ruit.  Diezelfde getuige laat weten dat hij twee of drie jongens zag. 'In de straat is cameratoezicht, daar zouden ze op moeten staan', zegt een man die anoniem wil blijven.  Wij maken gebruik van functionele en analytische cookies om inzicht te krijgen in de werking en effectiviteit van onze website. De daarmee verzamelde gegevens worden niet gebruikt om activiteiten van individuele gebruikers te volgen. De advertentie en social media cookies van derden verzamelen mogelijk ook gegevens buiten de website van AT5. Door op akkoord te klikken, geef je toestemming voor het plaatsen van cookies. Wil je meer weten over cookies, of wil je de cookie-instellingen voor onze websites wijzigen? Klik dan hier.",entertainment
"Voltooid leven  Ondanks de coalitie met de ChristenUnie zet D66-Kamerlid Pia Dijkstra het indienen van initiatiefwet door.  Enzo van Steenbergen  17 december 2017 om 20:37  Foto Merlijn Domernik  D66-Tweede Kamerlid Pia Dijkstra wil dat het kabinet haast maakt met een onderzoek naar de groep mensen met een voltooid leven, zodat zij spoedig haar initiatiefwet daarover kan indienen. Dijkstra hoopt binnen anderhalf jaar resultaat te zien van het onderzoek, zegt ze in een interview met NRC.  Het Tweede Kamerlid maakt daarmee duidelijk dat de regeringssamenwerking van D66 met de ChristenUnie haar niet afbrengt van de gedachte nog deze kabinetsperiode de zeer gevoelige initiatiefwet over voltooid leven in te dienen. Ze zet daarmee het debat over voltooid leven opnieuw op scherp.  Precies een jaar geleden presenteerde Dijkstra een initiatiefwet die het mogelijk moet maken dat ouderen die in principe gezond zijn, maar hun leven voltooid vinden, euthanasie kunnen krijgen. Onder de huidige euthanasiewet (2002) kan in principe alleen euthanasie worden verleend als daar een medische reden voor is. Er moet altijd sprake zijn van „ondraaglijk en uitzichtloos” lijden. Twee artsen moeten onafhankelijk van elkaar beoordelen of aan die criteria wordt voldaan.  Dijkstra zal wachten tot het kabinet een onderzoek heeft laten doen naar de grootte van de groep mensen met een voltooid leven en hun motieven om niet meer verder te willen. Dat onderzoek is afgesproken in het regeerakkoord van VVD, CDA, D66 en ChristenUnie. „Ik ben blij met het onderzoek, want we weten nog niet precies over wie we het hebben en wat de achtergronden zijn van dit soort verlangens. Maar het mag niet te lang duren. Ik vind dat we binnen anderhalf jaar resultaten moeten hebben.”  De presentatie van Dijkstra’s voorstel leidde vorig jaar tot fel politiek debat tussen D66 en de ChristenUnie, nu partners in het kabinet. „Levensgevaarlijk”, noemde ChristenUnie-leider Gert-Jan Segers het idee. Het werd een van de moeilijkste discussiepunten tijdens de kabinetsformatie. Uiteindelijk werd besloten tot het onderzoek naar de groep mensen met een voltooid leven. Maandagochtend al reageerde Segers bij Goedemorgen Nederland op het interview met Dijkstra. Hij zei het „onverstandig” te vinden het onderzoek naar voltooid leven snel af te ronden: „We moeten de tijd nemen.”  Pia Dijkstra hecht naar eigen zeggen veel waarde aan een zorgvuldig debat. Het afgelopen jaar kregen Dijkstra en D66 veel kritiek op haar voorstel: uit haar eigen achterban, van artsen en van christelijke partijen. In maart bijvoorbeeld, tijdens de verkiezingscampagne, confronteerde de 57-jarige Martin Kock de partijleider van D66, Alexander Pechtold, in het televisieprogramma Nieuwsuur met de leeftijdsgrens van 75 jaar die in de initiatiefwet is opgenomen. „Ik heb geen zin meer, ik wil nu”, zei Kock tegen een geëmotioneerde Pechtold.  Dijkstra wil „iedereen meenemen” bij het opstellen van haar definitieve initiatiefwet. Ze is bereid tot aanpassingen, bijvoorbeeld wat de leeftijdsgrens betreft.  „Er is veel kritiek op de leeftijdsgrens van 75 jaar en dat snap ik. Ik ben nu op zoek naar een formulering waar misschien geen specifieke leeftijd aan verbonden is, maar die wel duidelijk maakt dat het wat mij betreft om ouderen gaat.”  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",politics
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De verbindingen tussen Venezuela en de eilanden Aruba, Bonaire en Curaçao blijven afgesloten. Dit zei de Venezolaanse vicepresident Tareck El Aissami dinsdag via Twitter. President Nicolás Maduro stelde op 5 januari dat de verbindingen verbroken moesten worden voor een periode van 72 uur. Die leek dinsdag af te lopen.  Volgens Maduro smokkelen maffioso waardevolle spullen en voedsel van Venezuela naar de eilanden en loopt dat de spuigaten uit. El Aissami klaagt dat nog steeds geen bijeenkomst op hoog niveau is geweest over de problemen met de smokkel.  Er verdwijnen ''door deze criminaliteit strategische goederen die de diensten voor ons volk en de kwaliteit van het leven in Venezuela ernstig ondermijnen''.  Venezuela zou volgens diplomatieke Venezolaanse bronnen bereid zijn de blokkade onmiddellijk op te heffen, zodra het beoogde overleg tussen het Zuid-Amerikaanse land en Nederland en de Nederlandse eilanden begint.  El Aissami eist op Twitter dat een concreet actieplan in werking treedt tegen de maffiosi die straffeloos opereren. Willemstad stelde eerder dat de maatregelen van Caracas schadelijk zijn en dat Nederland en de ABC-eilanden altijd bereid zijn samen te werken.  Het ruim 30 miljoen inwoners tellende Venezuela grenst aan de eilanden die op geringe afstand van de kust liggen. Aruba ligt op slechts 30 kilometer afstand. De slepende politieke en economische crisis in Venezuela en de nijpende tekorten in Venezuela voeren de spanning op. Maduro heeft gedreigd de grens met Colombia te sluiten. Hij stelt dat de tekorten in zijn land het gevolg zijn van een economische oorlog tegen zijn land en regering.  De commissie Financiën van het door Maduro aan de kant geschoven parlement heeft berekend dat het land de hoogste inflatie ter wereld kent. Die was in 2017 2616 procent. Het bruto binnenlandse product bleef krimpen, in 2017 met 15 procent, aldus parlementariër Rafael Guzmán van de oppositie tegen Maduro.  Het olierijke Venezuela heeft onder Maduro en zijn voorbeeld en voorganger Hugo Chávez (1954-2013) met olie-inkomsten gesmeten en werd verrast door de daling van de olieprijs. De economie is ingestort en de oppositie uitgeschakeld.",politics
"ASTEN - Ierse Travellers zijn donderdag opgedoken in Asten. Deze rondtrekkende Ieren voeren schoonmaakwerkzaamheden uit tegen betaling. Nadat een prijsafspraak is gemaakt, verhogen ze de prijs. De politie heeft de Travellers gecontroleerd.  Op Facebook waarschuwt de politie nogmaals voor deze vorm van oplichting. Vooral ouderen zijn hier vatbaar voor.  Begin juli zorgden Ierse Travellers voor onrust onder Brabantse campingeigenaren. Ze waren intimiderend, lieten een puinhoop achter en betaalden niet voor hun verblijf. Een campingeigenaresse vergeleek de Ieren met Ma Flodder of de New Kids.",entertainment
"De riante loonsverhoging voor ING-topman Ralph Hamers is ook premier Rutte in het verkeerde keelgat geschoten. De premier vindt het onbegrijpelijk dat ze eerst aan hem vragen om het imago van bankiers op te vijzelen en vervolgens weg denken te komen met een 'buitensporige' loonstijging van vijftig procent.  Gisteren maakte de bank bekend dat Hamers een fikse loonstijging krijgt. Dat besluit leverde louter boze reacties op. Op zijn wekelijkse persconferentie had premier Rutte vandaag ook geen goed woord over voor het besluit van ING. Volgens hem denkt de raad van commissarissen van de bank ten onrechte dat de ophef 'met een dagje wel weg is. Mijn vermoeden is dat dat niet zo is.' De premier kan formeel niets ondernemen tegen het besluit van ING, maar greep zijn persconferentie aan om de druk op de bank verder op te voeren. 'Dit gesprek bevalt mij heel goed, want dit wordt waarschijnlijk weer uitgezonden. Dat vinden ze niet leuk, ze zijn heel gevoelig voor hun reputatie.'  Rutte wees erop dat bankiers hem al jarenlang vragen te helpen het aanzien van de sector te verbeteren. De premier vindt dat zelf ook belangrijk: 'Banken spelen een ongelooflijk grote maatschappelijke rol.' Dat ING vervolgens de loonsverhoging van een miljoen euro doorvoert is voor de premier een wereldvreemd besluit: 'Vraag het me dan niet als je het vervolgens normaal vindt dat je je eigen salaris met de helft verhoogt.'  Rutte's voorganger Jan Peter Balkenende heeft als commissaris de verfoeide loonsverhoging goedgekeurd. De oud-premier had op zijn beurt weer kritiek op zijn voorganger Wim Kok, die eerder ook in de raad van commissarissen van ING zat en zichzelf excessief liet belonen tot de bank tien jaar geleden in de problemen kwam. In die situatie zal Rutte nooit terechtkomen, zo belooft hij: 'Ik geef u één garantie: U zult mij nooit aantreffen in de raad van commissarissen van enige onderneming. Nooit.' Het lijkt hem namelijk 'echt verschrikkelijk' om in een raad van commissarissen plaats te nemen. 'Alleen maar toezicht houden, commentaar leveren en niks kunnen doen. Nee, dat lijkt me echt helemaal niks.'  ING Jan Peter Balkenende Kabinet Mark Rutte Ralph Hamers wim kok  Doe mee aan de discussie op onze Facebookpagina of via Twitter (#bnr).",politics
"De organisatie van het Brabants dialectenfestival is al druk bezig met de voorbereidingen voor de editie van volgend jaar. ""We hebben al een hele lijst met dialecten, maar we willen er zoveel mogelijk."" Wat vind jij eigenlijk van het Brabants dialect?  Mooi, dat mag nooit verdwijnen  Ik heb liever dat mensen algemeen beschaafd Nederlands praten  Het is vandaag nationale actiedag voor Sint Maarten. Ga jij of heb je misschien al geld gegeven op Giro 5125 voor Sint Maarten?",entertainment
"Projectontwikkelaar SADC De universiteit van Wageningen haalt een online college van YouTube na klachten van een vastgoedbedrijf. De hoogleraar is boos.  Merijn Rengers  19 februari 2018  De biologische zorgboerderij De Boterbloem wordt in het gewraakte college besproken als voorbeeld hoe politiek, macht en geld de ruimtelijke ordening beïnvloeden. Foto HH  De universiteit van Wageningen (WUR) heeft na bezwaren van projectontwikkelaar SADC een video van een openbaar college planologie van YouTube gehaald. In het college wordt de geschiedenis van een op stapel staand bouwproject van SADC gepresenteerd op een manier die de ontwikkelaar niet aanstaat.  De docent van het verwijderde college, emeritus hoogleraar Arnold van der Valk, verwijt Wageningen een gebrek aan ruggengraat. De universiteit zelf laat weten: „Het filmpje voldoet niet aan de kwaliteitscriteria. We willen zo geen onderwijs geven of partij zijn in een conflict.”  Steen des aanstoots is een 7 minuten durende Engelstalige MOOC (‘massive open online course’), bedoeld voor potentiële studenten aan het Amsterdam Institute for Metropolitan Solutions, een samenwerkingsverband van de WUR en de TU Delft. Het online college was door iedereen gratis te raadplegen via YouTube. Van der Valk legt erin uit hoe politiek, macht en geld de ruimtelijke ordening beïnvloeden.  Dit is een fragment uit het college dat door de Wageningen Universiteit van YouTube is verwijderd:  Ter illustratie bespreekt hij de gang van zaken rond de biologische zorgboerderij ‘De Boterbloem’, aan de rand van Amsterdam. Hij vertelt – geheel naar waarheid – hoe er vanaf 2000 is gespeculeerd met landbouwgrond en hoe de later wegens corruptie veroordeelde Noord-Hollandse VVD-gedeputeerde Ton Hooijmaijers zich (betaald door projectontwikkelaars) bemoeide met het gebied.  Het digitale college was tegen het zere been van Peter Joustra van SADC. Dit gezamenlijke bedrijf van de gemeenten Haarlemmermeer en Amsterdam, de provincie Noord-Holland en Schiphol probeert gronden rond de luchthaven te ontwikkelen en heeft bouwplannen op de akkers rond De Boterbloem. Joustra stoort zich onder meer aan het feit dat De Boterbloem de video gebruikt om tegenstanders te mobiliseren.  Volgens Joustra vertelt hoogleraar Van der Valk in het college „onjuistheden” en wekt de hoogleraar ten onrechte de indruk dat De Boterbloem van het terrein wordt verjaagd. „Hun tijdelijke overeenkomst is keurig volgens de regels opgezegd.”  Ook is Joustra ontdaan over het feit dat de hoogleraar aan Hooijmaijers refereert. Diens bemoeienis met SADC maakte deel uit van het corruptie-onderzoek door het OM, maar Joustra wil niet ingaan op vragen hierover. „Ik weet niets van Hooijmaijers en wil er ook niets van weten.”  Joustra wendde zich – via een communicatiebureau – met zijn bezwaren tot de Wageningse universiteit. Die zette het openbare college op zwart, omdat er geen „hoor en wederhoor” was toegepast, aldus een woordvoerder. NRC kon het filmpje vlak voordat het verdween downloaden.  Hoogleraar Van der Valk is ontdaan over de ingreep van zijn oud-werkgever. „Ik sta volledig achter de inhoud. Er is geen onvertogen woord in gezegd.” Erik Geurtsen van De Boterbloem hekelt het „bokitogedrag” van SADC. „Dat zijn we inmiddels wel gewend. Echt zorgwekkend is dat een instituut als de universiteit Wageningen zich zo angstig opstelt zodra een ontwikkelaar lawaai begint te maken.”  Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt.",business
"ZEELAND - Een 10-jarig jongetje uit het dorp Zeeland is sinds vrijdagavond vermist. Zijn naam is Jimmy. De politie neemt de vermissing, die om kwart voor acht bekend werd gemaakt - zeer serieus.  Het ventje is blond met opgeschoren haar en 1,55 meter lang. Hij zou een bomberjack, zwarte schoenen, een blauwe spijkerbroek en een legergroene rugzak dragen. Hij heeft een omafiets met goud gespoten stuur en witte spatborden bij zich. Hij is volgens de politie om acht uur in de ochtend weggefiets van huis, maar nooit thuis gekomen.  Privé-omstandighedenEen woordvoerder van de politie laat weten dat ze er rekening mee houden dat het jongetje uit eigen beweging is weggelopen. Dit zou vanwege 'privé-omstandigheden' zijn. Wat die omstandigheden precies zijn, wil de politie om privacyredenen niet zeggen.  Er is met de ouders en omgeving gesproken om uit te vinden waar het jongetje heen gegaan zou kunnen zijn.  ContactDe politie roept mensen die iets gezien hebben op zich te melden. Zij kunnen contact opnemen met het telefoonnummer 0900-8844.",entertainment
TILBURG - De politie heeft aan de Broekhovenseweg in Tilburg ongeveer 80 garageboxen geïnspecteerd. Aan het Kamillehof werd een hennepstekkerij aangetroffen. Dat gebeurde in het kader van de zogenoemde ondermijningsactie tegen criminelen.  In de garageboxen werd ongeveer twintig kilo aan grondstoffen gevonden voor de productie van harddrugs. Daarnaast ontdekte de politie 25 kilo synthetische drugs en de inrichting van een wietkwekerij.  In de woning aan het Kamillehof stonden 3600 hennepstekken en ongeveer 200 planten. Er werd niemand aangehouden. De planten worden geruimd en de politie doet onderzoek.,entertainment
"Al veertig jaar draait ze mee in het onderwijs. Het lerarentekort is inmiddels duidelijk voelbaar bij haar op school. ""Ik ben al twee maanden bezig een vervanger te vinden, maar ik heb nog steeds niemand gevonden,"" vertelt ze. ""In januari heb ik dus een groep zonder leerkracht.""  1,4 miljardDe actie is onderdeel van de landelijke staking van dinsdag. Anders dan bij de eerdere stakingen zijn er dit keer geen grote manifestaties in Nederland.  De ontevreden leerkrachten, onder leiding van actiegroep 'PO in actie', willen 1,4 miljard euro extra om de salarissen te verhogen en de werkdruk te verlagen. Daarbij vinden de leraren het oneerlijk dat hun collega's in het voortgezet onderwijs meer verdienen.  De basisschoolleraren hebben al gedreigd met nieuwe acties, als niet aan hun eisen wordt voldaan.",business
"Branded Content XTR Branded Content is de commerciële content op nrc.nl. De inhoud valt buiten de redactionele verantwoordelijkheid van NRC Media.  Het is duidelijk: voor Volvo zijn autonoom rijdende auto’s geen hype, maar een lange-termijndoel. Tien jaar geleden verkondigde de Zweedse automaker al de visie dat in het jaar 2020 niemand ernstig gewond mag raken of dodelijk verongelukken.  Volvo  7 december 2017  Wellicht dat men tien jaar geleden bij de presentatie van genoemde ‘Vision 2020’ al een voorschot nam op de komst van zelfrijdende auto’s? Wie zal het zeggen. Feit is dat de Zweedse autofabrikant wil dat binnen nu en pakweg vijf jaar de consument een zelfrijdende Volvo moet kunnen kopen, al zal het in begin nog een optie zijn op de meeste modellen. Ondertussen is de zelfrijdende auto het gesprek van de dag in de automobielindustrie. Maar veel systemen zijn helemaal niet zo ‘autonoom’ als men ze wil laten lijken, het zijn vaak slechts hulpmiddelen. Dat sommige fabrikanten spreken over ‘autopilot’ maakt het alleen nog maar verwarrender.  “We moeten heel voorzichtig zijn en niet gaan geloven dat we er al zijn” zegt de Nederlander Erik Coelingh, adjunct professor mechatronica bij de Chalmers Universiteit in Göteborg en specialist in zelfrijdende auto’s bij Volvo. “De autonome auto belooft het verkeer veiliger en efficiënter te maken. Vaak gaat het dan over de fascinerende hightech in deze computergestuurde en met sensoren uitgeruste auto’s. Maar eigenlijk is de bestuurder - of eigenlijk de gebruiker - veel interessanter. Wat weten we van hem of haar? In de praktijk heeft nog niemand een volledig zelfrijdende auto in gebruik. Er zijn testen genoeg, maar niemand kan nog een krantje lezen achter het stuur op weg naar zijn werk. Nóg niet.” De Volvo-ingenieur benadrukt de pragmatische aanpak. “Wij zijn begonnen met een proef waarbij we honderd zelfrijdende auto’s gaan leasen aan gewone klanten. Om te leren hoe het in de praktijk werkt. We zullen ervoor zorgen dat de techniek intuïtief en veilig te gebruiken is, want er zijn natuurlijk risico’s. Bijvoorbeeld dat de bestuurder denkt dat de auto rijdt, terwijl de auto denkt dat de bestuurder rijdt. Om dit te voorkomen ontwerpen we een duidelijke overgang van automatisch naar handmatig rijden en weer terug. Onze grootste uitdaging is om de technologie zo betrouwbaar te maken dat de bestuurder veilig iets anders kan doen.  Alleen door de mens centraal te stellen kunnen we een zelfrijdende auto ontwikkelen die veilig is voor alle weggebruikers  “Nog belangrijker voor ons is de vraag: Wat vinden onze klanten ervan? Wat doen ze met hun extra tijd? En wat vinden andere weggebruikers ervan? Om dit te kunnen beantwoorden, doen we onderzoek. Alleen door de mens centraal te stellen kunnen we een zelfrijdende auto ontwikkelen die veilig is voor alle weggebruikers. We doen dit niet omwille van technologie alleen. We nemen de mens als uitgangspunt en we zetten autonomie in voor een betere wereld, een betere maatschappij. Krijgen we een transportsysteem dat veiliger en milieuvriendelijker is en minder congestie kent? Daar gaat het ons om.”  Volvo doet dit allemaal niet door het creëren van opvallende concept cars en spraakmakende proefprojecten. Nee, de Zweden kiezen ervoor de systemen te testen in gewone auto’s. Met gewone mensen. Coelingh: “Dit betekent dat we alle vragen op echte wegen moeten beantwoorden en direct alle praktische problemen moeten oplossen. Eigenlijk is autonomie voor ons een heel logische stap. Omdat we altijd al de mens centraal stelden, niet de technologie. Het gaat erom te zorgen dat de persoon ontspannen is, vertrouwen heeft in de technologie en geniet van de reis. Je moet op een zelfrijdende auto kunnen vertrouwen, anders heeft het totaal geen zin. We hebben veel moeite gedaan om te begrijpen hoe we dit vertrouwen kunnen opbouwen.”  Erik Coelingh: “Passagiers moeten op een zelfrijdende auto kunnen vertrouwen. Dus kunnen voorspellen wat de auto gaat doen en bevestigen dat de auto potentiële gevaren heeft gedetecteerd.”  Veel heeft te maken met het verstrekken van de juiste hoeveelheid informatie aan de bestuurder; kunnen voorspellen wat de auto gaat doen en bevestigen dat de auto potentiële gevaren heeft gedetecteerd. “Ik vergelijk het met turbulentie in een vliegtuig. Als je plotseling turbulentie krijgt, kijkt iedereen op en denkt ‘wat gebeurt er?’ Maar als de piloot de passagiers van tevoren waarschuwt, reageren ze niet. We hebben in onze auto’s trouwens systemen die vergelijkbaar zijn met die in vliegtuigen, maar we hebben ook een veilige stopfunctie. Anders dan vliegtuigen, die gebouwd zijn om te blijven vliegen. In extreme weersomstandigheden, bijvoorbeeld een sneeuwstorm, zou autonoom rijden niet beschikbaar zijn, om maar eens wat te noemen.”  Veiligheid voor alles, dat is nog steeds het credo in Göteborg. Daarom zal succes in de zoektocht naar autonoom rijden niet noodzakelijkerwijs betekenen dat Volvo als eerste op de markt komt, maar wel de veiligste en meest betrouwbare zal zijn. Coelingh besluit: ”Dit is geen race die we willen winnen. Daar gaat het niet om, we willen toonaangevend zijn. Maar leiderschap betekent hier betrouwbaarheid en veiligheid. Voor ons is het een marathon, geen sprint.”",business
"TILBURG - Bas van der Reijden is pas 13 jaar oud, maar nu al een echte held. Dankzij Bas kunnen ernstig zieke kinderen na hun verblijf in Villa Pardoes in contact blijven met hun vakantievriendjes. Villa Pardoes werd, op initiatief van Bas, nagebouwd in Minecraft. Een spelletje waarin kinderen een digitale wereld kunnen bouwen.  Het Carnegie Heldenfonds organiseert ieder jaar een Heldendag. En dit jaar worden er voor het eerst ook Kinderhelden gedecoreerd. Bas is één van de drie kinderen die worden gehuldigd.  Villa PardoesBas komt al bijna zijn hele leven bij Villa Pardoes om zijn vader te helpen die daar vrijwilliger is. ”Ik hoorde kinderen vaak zeggen dat ze langer willen blijven, en dat ze geen afscheid willen nemen van de andere kinderen in het huis.”  Inmiddels kunnen de kinderen elkaar blijven spreken en spelletjes doen in de digitale versie van het huis. Dat Bas nu een held wordt genoemd vind hij leuk, maar niet noodzakelijk. “Ik wilde gewoon iets doen voor die kinderen. Al die aandacht voor mij is leuk, maar had niet gehoeven.”  Trotse Ouders Voor de ouders van Bas was al die aandacht ook even wennen: “Het is wel even wat anders dan een goede spreekbeurt of een keurig rapport. Nu heb ik op mijn werk pas echt iets om over te praten”, lacht vader Edwin.  Toch lopen vader en zoon niet met de borst vooruit sinds ze de heldenstatus hebben. “Bas is er zelf heel nuchter onder, hij voelt en gedraagt zich ook niet anders dan eerst. Daardoor is het voor ons als ouders ook makkelijker om er normaal over te doen.”  Vrijdagmiddag wordt Bas bij Madurodam officieel benoemd tot kinderheld. Zijn naam wordt dan gegraveerd in het bronzen beeld van George Maduro, naamgever van Madurodam en oorlogsheld uit de Tweede Wereldoorlog.",entertainment
"HEESCH - In Heesch werd woensdag een poging gedaan om de gevel en ramen van het gemeentehuis te reinigen. Die zitten na de demonstratie tegen de komst van een azc maandag onder het eierstruif van alle gegooide eieren. Een moeilijke schoonmaakklus. Het opgedroogde struif is namelijk bijna niet te verwijderen.  Met de inzet van veel materieel is schoonmaakbedrijf Nellen woensdag de strijd aangegaan met het opgedroogde eierstruif. Van onder tot boven zit het gemeentehuis van de gemeente Bernheze onder die troep.  Poetsen, krabben en spuiten""Het is een pittige klus omdat eieren verwijderen niet het meest makkelijke is"", vertelt Angel Nellen van het schoonmaakbedrijf.  Met stoom en heet water, onder hoge druk, probeert het bedrijf de troep van de ramen en gevels te krijgen. ""Het ei trekt in de natuursteen en dat is echt een probleem. De ramen maken we schoon door te krabben, spuiten en te zemen.""  PindakaasDames die toevallig in de buurt van het gemeentehuis lopen en allemaal jarenlang ervaring hebben met schoonmaken, beamen stuk voor stuk dat eierstruif verwijderen een moeilijke klus is. De aanbevelingen variëren van 'een sopje' tot 'pindakaas er op smeren' of 'het er afkrabben'.  Dat pindakaas de oplossing zou zijn om eierstruif weg te krijgen, wordt door het schoonmaakbedrijf afgedaan als 'prietpraat'. Ze doen het wel op hun eigen manier.  Maar om nou te zeggen dat deze klus 'een eitje' is, nee, dat zeker niet.  De website van Omroep Brabant maakt gebruik van functionele en analytische cookies om inzicht te krijgen in de werking en effectiviteit van www.omroepbrabant.nl. De verzamelde gegevens worden niet gebruikt om activiteiten van individuele gebruikers te volgen, maar zijn nodig om de website goed te laten functioneren. De advertentie en social media cookies van derden verzamelen mogelijk ook gegevens buiten de website van Omroep Brabant. Door op accepteren te klikken, geef je toestemming voor het plaatsen van cookies bij bezoek aan deze website. Meer weten over deze cookies? Klik dan op info.",politics
"pagina 16 - 17  Een trotse Fries bedelde voor zijn Franse team om genade bij zijn Nederlandse collega’s: gun mij een waardige nederlaag in plaats van een afgang. Niet meer, niet minder. Het werd meteen de kop ingedrukt. Einde van een wrange en niet zo waardige petite histoire – niet het tumultueuze vervolg waard dat volgde. Ik ken de olympische regels wel zo’n beetje en ook de koortsachtige hectiek van het management van een olympische ploeg tijdens de Spelen; wilde en snode ideeën worden even snel afgeserveerd als ze opkomen. Daarom veroorloof ik me enkele opmerkingen over het Anema-dossier. Strikt genomen was het een poging om het verloop van een wedstrijd te beïnvloeden. Maar niet het resultaat ervan. Ook was er geen sprake van ‘betaling’ die die naam mag hebben. Geen betrokken belangen van derden. Geen relatie met sportweddenschappen. Om dat matchfixing te noemen, lijkt me een moeilijk te verdedigen verwatering van dat begrip. Het lijkt me werkelijk voldoende dat Anema discreet door NOC*NSF op zijn vestje werd gespuugd. En ja, een smeekbede om mededogen zal best in strijd zijn met de olympische gedachte maar de aarde raakt er niet door uit zijn baan. Moest er echt aangifte gedaan worden bij het politiebureau van het IOC? Ik durf wel te stellen dat ze in Lausanne bij het loket kleine criminaliteit niet op deze melding zaten te wachten. In de verenigingsverhouding van het olympisch weefsel mag je, dunkt me, zelf ook nadenken en oordelen dat deze uitglijder (technisch een gedraging van de Franse ploeg) in redelijkheid te futiel was om te moeten rapporteren. Ik zie in de gang van zaken een bevestiging dat we definitief het tijdperk van de nieuwe hypercorrectheid zijn ingegaan, dat onze moraalbewakers hier elkaar verdringen op het toneel waarop je kunt laten zien dat jij ethisch helemaal klopt. Tot slot: Jillert, laat de volgende keer je trots het winnen van je angst voor een afgang!  Jan Loorbach is advocaat. Hij was chef de mission in Sydney 2000 en is incidenteel klankbord van NOC*NSF over reglementaire kwesties.",entertainment
"Pixabay  dinsdag 7 november 2017 |EO| Redactie  Er worden grote vraagtekens gezet bij de Nederlandse aardbeien. Op het fruit worden soms wel tot zeven verschillende bestrijdingsmiddelen gevonden. ""Het kan zelfs oplopen tot zeventien"", zegt Tweede Kamerlid Esther Ouwehand van de Partij voor de Dieren. ""Nog steeds wordt er niet gekeken naar de stapelingseffecten van bestrijdingsmiddelen, terwijl al sinds 2005 bekend is dat dat zou moeten meewegen bij de toetsing.""  Vandaag maakte minister Schouten van Landbouw bekend dat er nader onderzoek moet komen naar gif op aardbeien. Dit weekend ontstond daar twijfel over na berichten dat er verschillende soorten gif op aardbeien zit. Afzonderlijk overschrijden die middelen geen enkele norm, maar het is onbekend wat die stapeling betekent.  Aardbeienkweker Marcel Dings, tevens woordvoerder namens de sector van de Land- en Tuinbouw Organisatie (LTO), zegt dat de aardbei veilig is en dat deze rustig gegeten kan worden. ""Wij houden ons aan de wettelijke normen. En met moeder natuur, geholpen door een beetje chemie, houden wij de aardbei gezond. Ze zijn zelfs nog nooit zo gezond geweest.""  ""Toch staat Nederland in de mondiale top drie van gifgebruik"", zegt Esther Ouwehand. ""Ik ben daarom ook blij met de mededeling van minister Carola Schouten (CU) dat ze meer onderzoek wil."" Marcel Dings steunt dit en vindt dat er breed gekeken moet worden naar hoe producten op een gezonde en veilige manier geteeld kunnen worden. ""Samen met de politiek kunnen we dat aangepast krijgen. Nu zijn wetgeving en procedures te ingewikkeld.""",entertainment
"artikelMedische experts over de patiënt die hun kijk op het vak veranderde. Deze week: borstkankerchirurg Hester Oldenburg (54).  Door:Ellen de Visser6 januari 2018, 02:00  'Ik deed wat ik zoveel patiënten had zien doen, ik stopte het weg. Maar toen het speldenknopje dat ik in mijn rechterborst voelde langzaam groter werd, realiseerde ik me: dit is niet goed. Pas na een paar maanden stapte ik ermee naar een collega. Hij voelde, er werd een echo gemaakt, een punctie gedaan. Ik herinner me nog goed het telefoontje van de patholoog. Het nieuws ging razendsnel rond op mijn afdeling. We zijn een hecht team, dat ook iemand van ons borstkanker kon krijgen, was confronterend.  Als arts was ik gewend zaken af te wegen, maar dat doktersgevoel was ik totaal kwijt  'Ik wilde in mijn eigen ziekenhuis geopereerd worden, daar heb ik niet over getwijfeld. Mijn collega's in het Antoni van Leeuwenhoek zijn me zo vertrouwd en waar ben ik beter af dan hier? Maar het lastige was wel dat ik er zelf zoveel van af wist. De ochtend dat ik als patiënt naar mijn werk ging, was zo vreemd. Toen ik de operatiekamer in ging, zag ik alleen maar bekenden.  'Na de operatie moest ik vijf weken worden bestraald en daar heb ik me flink op verkeken. Ook dat herkende ik van mijn patiënten. Borstkanker komt vaak voor bij vrouwen van middelbare leeftijd, en die houden veel bordjes in de lucht: werk, gezin, ouders die hulp nodig hebben. Vaak denken ze: die bestraling doe ik er wel even bij. Dat dacht ik ook. Maar toen kwam de terugslag. Ik voelde de wond trekken en ik dacht alleen maar: ik word beschadigd, dit wil ik niet. Als arts was ik gewend zaken af te wegen, statistieken te raadplegen, maar dat doktersgevoel was ik totaal kwijt. De chirurg en de radiotherapeut hebben met me gepraat, me terug op mijn benen gezet. De bestraling heb ik afgemaakt.  Om weer dokter te kunnen worden, moest ik eerst geen patiënt meer zijn  'Twee weken later ging ik weer aan het werk. Maar iedere patiënt die tegenover me zat, dat was ik zelf. Hun verhalen kwamen veel te hard binnen. Ik bezocht een congres in Berlijn, waar honderden collega's het over borstkanker hadden, en ik dacht alleen maar: ze hebben geen idee. Daarna ben ik drie maanden gestopt. Om weer dokter te kunnen worden, moest ik eerst geen patiënt meer zijn.  'Zes jaar later werd bij een controle opnieuw borstkanker gevonden. In dezelfde borst, het zat zo diep dat ik het nog niet had gevoeld. Ik wist meteen wat er zou gebeuren. Na een bestraling is een borstsparende operatie niet nogmaals mogelijk. Mijn borst zou worden geamputeerd, en tegelijkertijd zou een reconstructie worden gedaan. Vijf dagen ziekenhuisopname, drains, een katheter, ik wist niet dat je de eerste dag na zo'n operatie niet eens op de rand van je bed kunt zitten.  'Ik praat vaak met patiënten over de periode die aanbreekt als de behandelingen achter de rug zijn en iedereen denkt dat het wel weer gaat. Pas dan realiseer je je wat er is gebeurd, wat er had kunnen gebeuren. Dat gevoel, die beklemming, heb ik onderschat. En ik besef nu dat artsen daar ook bij hun patiënten vaak te weinig rekening mee houden.  'Ik vertel patiënten bijna nooit dat ik zelf borstkanker heb gehad, het gaat in de spreekkamer niet om mij tenslotte. Maar mijn ziekte heeft een andere arts van me gemaakt. Ik voel nog beter aan wat vrouwen moeten doormaken: hoe zwak je je kunt voelen, hoe bang je kunt zijn.  'Maar vooral: hoe sterk en blijvend de invloed van de ziekte is. Ik wist dat ik niet aan de borstkanker zou doodgaan maar toch, ik besefte voor het eerst dat mijn gezondheid niet onvoorwaardelijk is, dat ook mij iets kan overkomen, dat ik sterfelijk ben. Het is voor altijd anders.'",business
"Huisartsen en de GGD zetten zich in voor een maand geen alcohol in Someren. Ze proberen voor elkaar te krijgen dat inwoners direct na carnaval 30 of 40 dagen geen alcohol drinken. Zou jij meedoen wanneer dit initiatief in jouw gemeente werd genomen?  Ja  Nee  Is voor mij niet van toepassing. Ik drink geen alcohol.  Rapper Boef, die in opspraak raakte na vrouwonvriendelijke uitspraken, is zaterdagavond bij zijn optreden op Noorderslag ingegaan op de ophef rond zijn persoon van de laatste tijd. De Tilburger liet nogmaals weten dat hij een fout heeft gemaakt. ""Ik distantieer me daarvan"", zei hij. Maar ik word nooit de ideale schoonzoon. Ik blijf altijd Boef."" Goede reactie?",business
"DINTELOORD - De 25 chocoladeletters die niet zijn uitgedeeld aan de verstandelijk beperkte bewoners van SDW Dinteloord, maar onder het personeel zijn verdeeld, liggen unitmanager Vincent Rijpert zwaar op de maag. ,,Daar hadden we echt goede redenen voor. Maar ik zit hier nu met huilende medewerkers.""  SluitSluit  Je naam  Je e-mail  Naam ontvanger  E-mail ontvanger  Bericht  Stuur mij een kopie  Bij SDW Dinteloord voelen ze zich overvallen. Door de gift van 25 chocoladeletters op 5 december door vrijwilligster Miep Broeren (70). Door het moment dat ze dinsdagochtend verhaal kwam halen. Door het telefoontje van deze krant over wat er was gebeurd. En nu door de orkaan aan boze reacties via telefoon en internet.  ,,Laat ik vooropstellen dat de intenties van mevrouw Broeren goed zijn en dat er door ons ongelukkig gecommuniceerd is. Daarom hebben we haar excuses en bloemen aangeboden"", aldus Rijpert. ,,Maar hoe we nu worden platgebeld en er wordt gescholden en gedreigd is echt niet normaal. Net als de vuilspuiterij op internet.""  Dat hij zelf de hele dag met niets anders bezig is dan de razende publiciteitsstorm, kan hij wel verdragen. ,,Maar niet dat ik goedwillend personeel zie huilen, of dat ze bij wijze van spreken geen boodschappen durven te doen omdat iedereen elkaar kent in Dinteloord.""  Terwijl alles goed verklaarbaar is, zegt Rijpert. ,,Het personeel was verrast toen de letters werden gebracht en dus zijn ze aangenomen. Maar onze sinterklaasviering was al geweest en we krijgen al zo veel goedbedoelde traktaties van ouders en vrijwilligers. Als we er geen rem op zetten, kunnen we elke dag wel appeltaart en worstenbrood uitdelen.""  De bewoners laten zich alles goed smaken, maar dat is soms juist het probleem, aldus Rijpert. ,,Er zijn cliënten met diabetes of obesitas. Dus zijn we ook een afvalclub gestart. Sommigen zijn al twaalf kilo kwijt en dat maakt ze erg trots. Vandaar dat er besloten is om die chocoladeletters niet aan onze cliënten te geven. Ze hadden echt al genoeg lekkers, ze komen niks te kort.""  Volgens Rijpert is de chocola inderdaad door het personeel deels meegenomen of in de koffiepauzes opgegeten. Onhandig, beseft hij. Broeren, vrijwilligster bij ouderenbond SVDS die de letters over had, zegt dat ze haar telefoonnummer had afgegeven. ,,Als ze me hadden gebeld, had ik er nog anderen blij mee kunnen maken. En ik ben niet leuk te woord gestaan toen ik kwam vragen hoe dit kon.""  ,,Ik wist niet van dat nummer, maar ik trek het boetekleed aan"", zegt Rijpert. ,,Ik had al wel de dochter van mevrouw Broeren aan de lijn gehad en via haar excuses en bloemen aangeboden. Nogmaals, dit is ongelukkig verlopen en een les voor de volgende keer. Maar ons personeel had echt het beste voor met de gezondheid van de bewoners.""  Maar ook Broeren zelf is platgebeld en overdonderd. ,,Ze kan bijna niet meer praten. Het is haar teveel geworden"", zegt Arno van de Water, de werkgever van haar dochter die het woord voert namens haar. ,,Kranten, RTL, SBS, iedereen wil interviews. Ze krijgt veel positieve, maar ook negatieve reacties. We vragen om haar nu even met rust te laten.""  Van de Water denkt dat de zaak niet had hoeven escaleren als Broeren dinsdagochtend heldere uitleg en excuses had gekregen. ,,En mijn vrouw werkt ook in de zorg. Op haar werk nemen ze standaard nooit iets aan, hoe goed bedoeld ook. Dat is voor iedereen duidelijker.""  Om reacties te plaatsen en te bekijken, is Javascript nodig. Momenteel staat dit in je browser uitgeschakeld. Schakel Javascript in om een reactie te plaatsen of de reacties te lezen. Blijf je deze melding houden? Neem dan contact op met onze klantenservice",entertainment
"Iemand uit Waalre kan dit carnavalsweekend de bloemetjes extra buitenzetten. Een Staatsloterijprijs van een miljoen euro is namelijk gevallen op een lot van een abonneespeler uit deze gemeente. Doe jij mee aan dergelijke loterijen?  Ja  Ja, ik koop af en toe een lot  Nee  Voor sommige mensen is de krokusvakantie begonnen. Als jij nu vakantie zou hebben, waar zou dan jouw voorkeur naar uitgaan?",entertainment
"BUDEL - Zijn naam is onbekend, zijn baasje ook. Maar de politie wil toch graag achterhalen waarom de hond in kwestie pardoes aan de kant is gezet in Budel. De kwispelende viervoeter met hondstrouwe ogen heeft in ieder geval de harten gestolen van de agenten in de gemeente Cranendonck. Daarom stond hij donderdag prominent op hun facebookpagina.  De hond is aangetroffen op de Randweg-Oost . Volgens de politie hebben getuigen gezien dat het dier is achtergelaten door de inzittende(n) van een witte bestelbus. Op hun facebookpagina roepen de agenten meer getuigen op die iets kunnen vertellen over het voertuig of baasjes die plotseling zonder hond zitten.  De hond-zonder-naam blijft voorlopig een mysterie. Hij draagt geen chip, dus het dier is niet te herleiden naar een eigenaar. Na een ritje met de dierenambulance, heeft hij zijn eerste nacht doorgebracht in het dierenasiel Doornakker in Eindhoven.",entertainment
"Verkeersminister Cora van Nieuwenhuizen wil vanaf 2019 een appverbod voor fietsers. App jij wel eens op de fiets?  Ja  Nee  Niet van toepassing, want ik fiets nooit  Driekwart van de Nederlanders vindt het gebruik van de mobiele telefoon in het verkeer gevaarlijk, maar dat weerhoudt de meesten er niet van onderweg de smartphone te gebruiken. 62 procent van de mensen zegt dat wel eens te doen, gewoon omdat het handig is, of om bereikbaar te zijn in noodgevallen. Hoor jij ook tot deze groep?",other
"Alexander Büttner lijkt te gaan vertrekken bij Vitesse, omdat de verdediger zich onprofessioneel zou hebben gedragen. De club heeft Büttner uit de selectie gezet en heeft te horen gekregen dat een nieuwe werkgever een goede vervolgstap zou zijn. Zaakwaarnemer Aleksandar Bursac zegt tegenover Voetbal International dat er veel interesse is voor zijn cliënt.  ""Er is nog geen concrete aanbieding, maar wel veel belangstelling voor Alexander. Uit Duitsland, Engeland, Turkije en België bijvoorbeeld. Als hij weggaat, is de kans groter dat hij naar een buitenlandse club gaat, dan naar een Nederlandse club. Ik geloof echt dat hij nog steeds het niveau heeft om bij een mooie club te spelen. Misschien niet in de absolute top van de Bundesliga op dit moment, maar wel er net iets onder"", aldus Bursac.  Eerder liet technisch directeur Marc van Hintum al weten dat Büttner mogelijk vertrekt: ""We staan open voor verhuur of verkoop van Alexander Büttner."" Volgens De Gelderlander voldoet Büttner al langere tijd niet aan de fitheidseisen van de Eredivisionist. ""Langzaam verliest hij de aansluiting bij Vitesse. Ondanks waarschuwingen van de staf en trainer Henk Fraser. De Doetinchemmer mist het vuur en de discipline en verschijnt zelfs te laat op de training”, schreef de lokale krant.  Voor Büttner is het misschien nu een stap vooruit, want dan kan ie lekker laat op trainingen verschijnen en in de zon liggen, maar van Vitesse naar bijv een Karabukspor is in niks een sportieve vooruitgang.  Bursac probeert hem overal naar binnen te lullen maar als je terugkomt bij Vitesse om je in de kijker te spelen en je vervolgens uit de selectie word gezet na een jaar van teleurstellingen sta je denk ik niet zo goed in de markt als Bursac zou denken. Psv had ook nog interesse, yeah right.  Mooi dat er zoveel interesse is, dan kunnen we ook nog een bedrag voor hem ontvangen. Toch vind ik het jammer dat het zo gelopen is. Was oprecht blij toen hij zich weer meldde in het Gelredome. Helaas dat hij de benodigde discipline niet op kan brengen, want als ie dat wel kan is het een prima voetballer  Die zaakwaarnemer denkt zeker dat hij iedereen voor de gek kan houden. Welke serieuze club heeft er nou interesse in een oudere overbetaalde en niet fitte speler met een ego zo groot als de 10 andere spelers bij elkaar?  Na de reclame die Marc van Hintum en de Gelderlander met Lex Lammers gemaakt hebben zal er niet snel een club komen , kapitaal vernietiging . Dus ik verwacht ook niet dat die vertrekt , maar het zou voor Buttner en Vitesse wel een oplossing zijn ,  Ik bedoel er mee te zeggen dat we hem na deze reclame niet kwijt raken aan geen club dus kost het alleen maar geld want hij heeft nog een contract tot 2019. en Vitesse heeft geld nodig om een speler er bij te halen.  Ik snap wel dat het kapitaalvernietiging is, maar ze kunnen moeilijk een ander verhaal houden. Of ze moeten zich in het geheel onthouden van commentaar. Dan gaat de media dus zelf zoeken naar antwoorden en dat levert vaak hele indianenverhalen op. Dan kan je beter concreet en eerlijk zijn. Die zaakwaarnemer bewijst Vitesse hiermee gewoon een dienst. Wat een bak als ze er een miljoen voor zouden krijgen.  Deze jongen zal het gewenste topniveau niet meer halen, meneer is na Manutd met een gebroken mentaliteit gaan voetballen, de teleurstelling dat hij geen 2e keus werd na Evra en zelfs soms tot de tribune veroordeeld werd.. sindsdien grijpt meneer naar de fles! Wat ook zorgt voor langzaam herstel na blessures.. en nu verpest meneer het ook bij een subtopper. Kansen kreeg hij genoeg.  Alexander Büttner lijkt te gaan vertrekken bij Vitesse, omdat de verdediger zich onprofessioneel zou hebben gedragen. De club heeft Büttner uit de selectie gezet en heeft te horen gekregen dat een...Lees verder",entertainment
"Zondag, 10 september 2017 om 17:54  AC Milan heeft zondagmiddag bij Lazio een pijnlijke nederlaag moeten incasseren. I Rossoneri werden bij tijd en wijle van het kastje naar de muur gestuurd door de manschappen van trainer Simone Inzaghi en zagen Ciro Immobile uitblinken met in totaal drie doelpunten en een assist: 4-1. Het was voor Lazio een uitstekende voorbereiding op het Europa League-duel met Vitesse van donderdag. Fiorentina walste over Hellas Verona heen en won voor het eerst dit seizoen in de Serie A: 0-5.  Lazio – AC Milan 4-1Door de hevige weersomstandigheden in de Italiaanse hoofdstad startte het duel een uur later dan gepland. De fans van de thuisploeg moesten vroeg in de eerste helft nog een tegenslag verwerken, toen Wallace, die samen met onder anderen Stefan de Vrij de defensie van de Romeinse ploeg vormde, geblesseerd van het veld moest. Ook met Bastos in het veld wist Lazio echter zeer gemakkelijk overeind te blijven en vijf minuten voor de onderbreking kon Immobile zijn ploeg vanaf elf meter op voorsprong brengen.  De Italiaanse aanvaller kon een paar minuten daarna alweer juichen, want hij volleerde de bal na een getoucheerde voorzet op knappe wijze achter Gianluigi Donnarumma. Na de onderbreking ging Immobile vrolijk verder en kon hij na een heerlijke aanval zijn derde van de middag produceren. Twee minuten later pijnigde ook Luis Alberto de bezoekers, door op aangeven van Immobile voor de 4-0 te tekenen.  Milan had de eerste twee competitiewedstrijden gewonnen, maar werd zondagmiddag bij vlagen compleet weggetikt door Lazio. Riccardo Montolivo kon de eer van de ploeg van Vincenzo Montella redden, door een slecht afstandsschot knap te controleren en het leer rustig achter keeper Thomas Strakosha te deponeren. In de absolute slotfase kreeg Marco Parolo zijn tweede gele kaart en kon hij inrukken. Door de riante zege staat Lazio na drie duels op zeven punten en passeert de club Milan op de ranglijst.  Hellas Verona – Fiorentina 0-5Fiorentina had geen kind aan de promovendus en na anderhalve minuut spelen stond het al 0-1 voor La Viola: Giovanni Simeone kon eenvoudig binnen tikken, nadat Andrade Nicolas een afstandsschot slecht verwerkte. De Braziliaanse doelman beleefde een erbarmelijke middag, want nog geen zeven minuten later vloerde hij Federico Chiesa in het strafschopgebied, waarna Cyril Thereau de marge verdubbelde. Davide Astori besliste kort daarna met zijn linkervoet vroegtijdig het duel door een corner van Marco Benassi op waarde te schatten. Na de rust verzilverde Jordan Veretout nog op prachtige wijze een vrije trap, waarna Gil Bastiao Dias het slotakkoord verzorgde.  Heerlijk Lazio! Ik had al zo'n gevoel dat Lazio punten van Milan ging afsnoepen, maar zo? Bonucci persoonlijk verantwoordelijk voor minstens 2 tegengoals, eerst beoordeelt hij een hoge bal slecht waardoor hij ernaast trapt en Immobile hem op de slof kan nemen en scoort, later stapt hij slecht uit richting de flankspeler van Lazio die naar binnen kwam, waardoor het centrum open lag, waarna hij nog ternauwernood naar binnen liep maar te laat kwam met zijn sliding op de binnentikker van Immobile, waarbij ik wel moet zeggen dat het steekballetje op Immobile (weet niet wie dat balletje gaf) echt geniaal was. Het kan best zijn dat Leo een wereldtopper is, maar bij Milan heb je niet zo'n beesten naast je als bij Juve, en dat ondervind hij nu, op de harde manier.  Overigens vind ik het jammer voor de echte en vooral nuchtere Milan fans hier, maar sommigen werden echt te cocky na een geslaagde transferzomer, hopelijk zet dit ze met beide voeten weer op de grond. Milan komt terug, maar dat gaat niet over 1 nacht ijs, lees, 1 transferzomer.  Het doet je nog pijn dat Bonucci weg is bij Juventus, kom op zeg! Deze nederlaag komt op conto van Montella, om te beginnen met Borini, Montolivio en Cutrone tegen Lazio wat altijd lastig is! En dan leuk 2e helft met het zelfde 11 spelen! Het is wel zo dat Milan nog veel tijd nodig heeft om met de nieuwe spelers een samen spel te vinden om naar de top te groeien!  Neen dat doet het al even niet meer, ik ben er over, het deed wel pijn maar nu niet meer. Bonucci is wereldtop, maar was beter omringd bij Juve en paste vooral goed in ons systeem. Milan gaat nog wel lopen gok ik, het heeft tijd nodig.  Toch ook wel een beetje begrijpelijk, Bonucci speelde zo lang voor Juve en gaat dan naar Milan. Vervolgens hoor je van vele dat Bonucci zoveel beter is dan Chiellini (door sommige fans, niet iedereen natuurlijk) en dan begint de beste man zo aan het seizoen. Hij is een topper en zal er wel boven opkomen, maar toch is het dan moeilijk om je dan in te houden, maar goed dat is nu verleden tijd. Milan heeft een heel nieuw team en dat heeft tijd nodig, het is geen ramp als ze dit jaar nog niet mee kunnen voor de Scudetto. Het doel hoort CL voetbal te zijn en dat is een realistisch doel.  @Alex Dat hij bij Juventus goed paste ben ik met je eens, maar Bonucci gaat extra moeilijk krijgen bij Milan dat weet iedereen en fouten zal die gaan maken! Dat dat komt ook puur door de armoede en trage spel op het middenveld! Ik heb soms mijn twijfels bij Montela, je hebt Silva, Kalinic, Hakan en Locatelli en die zet je op de bank voor zo een belangrijke wedstrijd! Verdedigers hebben het altijd moeilijk als het bij de team niet lekker draait!  Heel Milan was vandaag slecht. Kan geen speler bedenken die een voldoende heeft gescoord. En heb het al vaker gezegd: Lazio, Roma, Napoli, Juventus en Inter zijn op dit moment gewoon veel sterker dan Milan. Niet allemaal qua selecties, maar Milan moet nog zo veel groeien en het draait gewoon nog niet met zo veel nieuwe spelers. Dat zag je ook al tegen Cagliari, die hadden echt een gelijkspel verdiend. Maar goed, dit snel vergeten en weer door naar de volgende EL en Serie A wedstrijden.  Kan best zijn maar toch kan je niet ontkennen dat Bonucci twee maal persoonlijk twijfelachtig ingrijpt waaruit twee goals voortkomen. Maar zoals ik ook al zei, komt het wel goed. Bonucci is en blijft een wereldtopper.  Nee eigenlijk niet. Het boterde niet geweldig tussen Del Piero en Inzaghi en de fans wisten dat. Pippo was gruwelijk egoïstisch. Hij wist het te presteren om bv een vrije trap van Alex die er toch al in ging, nog ff aan te raken op de doellijn zodat hij m op z'n naam zou krijgen. Juve was opgelucht toen Trezeguet hem kwam opvolgen. Het bleek een perfecte chemie tussen Trezeguet en Del Piero. Uiteindelijk ook samen in serie b, waarin ze samen streden om de topscorers titel en Del Piero in de laatste wedstrijd vh seizoen er één voor liep en toen een penalty aan Trezeguet gunde. Uiteindelijk maakte Alex er toch nog één en kroonde zich dus alleen als topscorer (een jaar later deed hij dit gelijk nog eens over bij hun rentree in de Serie A!)  Ik hoop niet dat we bij elke fout van Bonucci de Juve-messen slijpen. Hij heeft een keus gemaakt en wil nu Milan helpen terug te komen, dat zie je niet veel spelers zo duidelijk doen dus dat waardeer ik wel van 'm. En nee, niemand bij Milan zal denken dat ze 'nu eventjes wel' de Scudetto pakken, maar 't feit dat er weer wat positief elan rond de club hangt is al een goeie ingeslagen weg.  Oh jawel hoor daar ga ik op loeren haha neen serieus, ik ken alleen de Bonucci kog van zijn begintijd bij Juve en die van vandaag beging twee fouten die de Bonucci van toen ook zou maken. Maar sommigen halen hier enkel het negatieve uit mijn reactie, jammer.  Tja, je ziet ook niet veel loyale spelers meer, dus de keuze van Bonucci kan je op 2 manieren bekijken. Na een tijdje zal het denk ik wel stoppen hoor en zullen de meeste Juve fans het wel verwerkt hebben.  Ach Alex, kan je het nog steeds niet hebben dat Bonucci je club heeft verlaten? Natuurlijk zijn Barzagli en Chiellini hele goede verdedigers, maar niet net doen alsof hij puur alleen van hen afhankelijk was. Hij speelde zeker een slechte wedstrijd, maar bijna heel Milan was vandaag matig tot slecht. Daarnaast scoorde Immobile gewoon zn kansen. Speel deze westrijd nog 9x en Milan zal hem minimaal 6x winnen. Naar mijn mening hoort Bonucci gewoon tot de top 3 beste centrale verdedigers ter wereld en dat vond ik ook al toen hij bij Juve speelde.  Jawel ik ben er inmiddels over, zoals ik al aangaf. Als je mijn andere reacties hier zou lezen zou je ook zien dat ik Leo wereldtop vind, ook nu nog. Je kan zchter niet ontkennen dat hij twee keer gruwelijk in de fout gaat, waardoor Immobile er twee kan maken. Dus ja Immobile scoorde zijn kansen, maar die kansen kwamen er mede dankzij Bonucci. En ik denk niet dat wanneer deze wedstrijd nog zo vaak gespeeld zou worden jullie zo vaak zouden winnen. Jammer dat ook jij enkel het negatieve uit mijn reacties haalt.  Jouw hele reactie straalt negativiteit uit richting Milan en Bonucci. Je wijst alleen op zijn fouten. Je zegt dat hij er op een harde manier achterkomt omdat hij de o zo geweldige verdedigers van juve er niet bij heeft. En vervolgens noem je ook de milan-fans cocky. In plaats van je kleine zinnetje waarin je een steekballetje op Immobile wat waardering geeft, zit je alleen maar Milan en Bonucci af te zeiken. Dus het negatieve in jouw reactie is er niet zo moeilijk uit te halen, hij staat er bol van namelijk.  Maar aan het feit dat ik hem toch echt wereldtop noem ga je voor het gemak even voorbij? Hij deed deze wedstrijd ook niet veel goeds e, of wel? Vervolgens noem ik niet de Milan fans cocky, maar enkelen daarvan, je had die reacties eens moeten zien, en dat weet je zelf ook wel denk ik, vervolgens geef ik ook dat dit niet voor alle Milan fan geld want degene die wel realistisch en respectvol zijn gebleven gun ik dit niet. En tot slot zeg ik toch ook echt dat Milan wel terugkomt, enkel niet in 1 zomer.  Bizar? Milan heeft bijna zijn hele selectie gerenoveerd voor een bedrag waar Psg, United of Real tegenwoordig 1 speler voor aantrekt. En vergeet ook niet de aankoop van Higuain in Turijn. Iedereen vond het zo zonde dat milan zich niet meer kon meten met de top en nu hebben ze er wat aangedaan.en dan begint iedereen weer te zeuren.  Het is meer dat ze er zoveel halen.. signaal naar je spelers, van jullie zijn niet goed genoeg dus kopen nieuw elftal erbij.. lekker voor het moraal.. Jullie hebben genoeg talent maar komen misschien vanwege die aankopen niet goed uit de verf..  Het elftal van Milan was ook niet goed genoeg. Dus dan worden er andere spelers aangetrokken die wel goed genoeg zijn. Dat gebeurt bij iedere club die jaren op rij geen prijzen win t, terwijl ze bij 1 van de beste clubs allertijden behoren. En dat moraal was de afgelopen jaren al niet zo hoog bij ons in Milaan hoor  Een groot verschil dit maar dit is het probleem met lazio, soms geweldig en soms hard onderuit tegen de gekste clubs.. goed dat Milan verliest, houden ze hun grote mond ook weer na afgelopen transferzomer.. eerst bouwen en dan zien we het wel..  Misschien nog maar 12 spelers kopen als AC Milan zijnde. Wellicht dat het dan wel helpt. Zoveel spelers kopen is niet de oplossing voor de problemen waar ze al jaren tegenaan lopen. Hoe goed het grotendeel van de aantrokken spelers ook is.  Dit was een van de slechtste wedstrijden van Milan van de laatste 2 jaar die ik heb gezien.  Wat een schandalige vertoning, werkelijk niemand deed iets goeds. Wederom een hoofdrol voor Montolivo, moet die vent echt zijn benen breken om niet te starten voor Milan ? Wat een ongelofelijke prutser is die vent  Snap je frustratie maar had je verwacht dat we met een heel nieuw elftal Lazio ff van de mat zouden tikken? Ik had liever ook Kalinic/silva en Calhanoglu gezien ipv Borini en Cutrone. Abate is niet veel minder dan Calabria, die had vandaag zoals eigenlijk alle spelers een totale offday.  Geef het wat tijd, dit elftal moet nog veel meer naar elkaar toe groeien en we mogen blij zijn als Milan dit seizoen een 4e plek haalt. De coach ontslaan tussentijds lijkt me al helemaal geen goed plan, dan zullen de nieuwe spelers nooit gewend raken.  Als je met Calabria - Montolivo - Borini aan de wedstrijd begint, weet je al van te voren dat het een heel lastige pot gaat worden, ik hoopte op zn minst op een gelijk spel in Lazio. Ik snap niet wat die Montella in hun blijft zien iedere keer. Ik vind het zelfs klote voor Silva dat hij altijd op de bank zit voor zo'n primavera speler als Cutrone.  Je bedoeld Abate is niet veel beter dan Calabria ? lachertje, Abate is gewoon heel degelijk, en Calabria is al 2 jaar sinds hij het milan shirt draagt vreselijk.  Een offday kun je van een paar spelers verwachten, maar niet van een heel team..kan me voorstellen als je met Montolivo op het middenveld speelt en zo'n vreselijke flanken hebt, dat de rest van het team er de dupe van worden en dan vraag je ook om een nederlaag  De 4-1 uitslag van dit duel komt wellicht als een verrassing, echter de overwinning voor Lazio komt dat niet. Een uitstekend elftal dat al jaren in de subtop meedraait. Tegen Juve en het geld waarmee in Milaan gesmeten wordt, kunnen ze uiteindelijk helaas niet op. Maar, in Europa moeten ze zich toch kunnen laten gelden!  Nou nou, er zitten paar op de 1e rij om milan af te branden hoor. Pas 1e punten verlies in 6 officiele wedstrijden. Maar goed. 1e echte test en 4-1 is zeer slecht en dat mag gezegd worden. Maar dat komt mede door de opstelling. Borini is erg goed begonnen em doet leuk mee maar is natuurlijk een 13-in-dozijn speler. En calabria zwak. Jammer ben erg fan van hem En middenveld met kessie biglia en montolivo is te traag. Al het snelheid en aanval moest van kessie komen. Montella heeft iets geleerd en gefaald. Niet mis mee. Leert hijook van. Zeker met een nieuwe groep.  Mooie terechte en voorspelbare overwinning. De kern van Lazio is al een paar jaar samen. Parolo en Immobile zijn wereldtoppers. Bonucci afzeiken is niet netjes maar bij Juve had hij vaker dit soort fouten. Met Barzagli Chiellini en destijds Caceres naast zich werd dat vaak gecamoufleerd. Ik gun hem geen afgang maar uiteraard geen succes met Milan.  AC Milan heeft zondagmiddag bij Lazio een pijnlijke nederlaag moeten incasseren. I Rossoneri werden bij tijd en wijle van het kastje naar de muur gestuurd door de manschappen van trainer Simone...Lees verder",entertainment
"DEN BOSCH - Een hels leven onder een dominante man. Dat beeld schetste moordverdachte Suzanne de V. uit Helmond donderdag voor de rechtbank. Ze werd mishandeld en vernederd door haar vriend Michael Schmitt. Tot ze het beu was en hem doodsloeg met een hamer. De rechtbank in Den Bosch buigt zich over de vraag of Suzanne de V. haar vriend vorig jaar mei doodde uit noodweer of dat het moord was. Wat speelde zich die nacht af in dat huis in Helmond?  De 28-jarige Suzanne lag die nacht beneden op de bank te slapen. Elke keer als Michael, die boven was, iets nodig had, bonkte hij op de vloer. Maar omdat ze sliep, hoorde ze dit niet. Haar vriend stond vervolgens naast de bank. Suzanne werd wakker omdat ze zijn knokkels tegen haar hoofd voelde.  “Heel snel wat drinken pakken en een jointje draaien”, commandeerde hij en liep weer naar boven. “Dat ben ik toen gaan doen”, vertelt Suzanne in de rechtbank. “Ik heb de joint aangestoken en aan hem gegeven.”  'Als een duivel'Maar Michael was boos, omdat ze niet meteen had gehoorzaamd. Er volgt een ruzie. “Pak je koffers maar en ga een ander als slaaf behandelen, zei ik”, vertelt Suzanne.  Toen greep Michael haar vast, vertelt Suzanne: “Hij deed een arm om mijn nek en sloeg me op mijn kop. Hoe hij als een duivel naar mijn keel greep, heb ik nog nooit gezien”, zegt ze emotioneel tegen de rechters.  “Jou trek ik al het vel van je kop en lijf, vieze vuile kuthoer”, zou Michael nog geroepen hebben. In de slaapkamer lag een zogenoemde steigerhamer. Een hamer met aan één kant een lange scherpe punt. Die lag daar omdat de vriend ripdeals deed en hij bang was voor mensen die aan de deur zouden staan. “Op de een of andere manier heb ik die hamer in mijn handen gekregen. Ik dacht dat hij me ging vermoorden en heb toen geslagen.”  Kinderen lagen boven te slapenBuren hoorden de ruzie. Een buurvrouw zegt dat ze Suzanne hoorde roepen: ""Buurvrouw, help me. Hij wil me vermoorden."" Kort daarna beukte Suzanne op de deur en vroeg om hulp. “Suzanne was duidelijk in shock”, citeert de rechter de buurvrouw uit het strafdossier.  De politie wordt gebeld en die doet onderzoek. Ze zien Suzanne ineengedoken tussen de buren zitten. Boven in de slaapkamer op het bed ligt Michael in een enorme plas bloed met een fikse deuk in zijn slaap. De drie kinderen liggen nog te slapen.  “Het is nooit mijn bedoeling geweest om hem dood te slaan”, zegt Suzanne in de rechtbank. “Hij is wel de vader van mijn drie kinderen. Ik schrok toen mijn advocaat vertelde dat ik hem 17 keer had geslagen. Ik wilde dat het ophield en mij me los liet.” Zelf zegt ze dat ze zich niet meer kan herinneren vanaf het moment dat ze met de hamer sloeg.  Suzanne leefde in een helSuzanne werd jarenlang mishandeld en uitgescholden door haar vriend. Samen kregen ze drie kinderen, nu 1, 2 en 3 jaar oud. Voor het onderzoek werden haar telefoon en die van het slachtoffer uitgelezen. “Berichten via WhatsApp waren respectloos en kleinerend. Ze werd vaak uitgescholden”, leest de rechter voor uit het dossier. “Suzanne moest altijd doen wat haar vriend zei.”  Zo beschrijven ook veel getuigen de relatie tussen Suzanne en haar vriend. Haar moeder: “Mijn dochter is herhaaldelijk door haar vriend in elkaar geslagen, ook toen ze zwanger was. Ik zag vaak verwondingen bulten en blauwe plekken. Zelfs snijwonden van een mes.” Haar moeder zou meerdere keren aangifte hebben gedaan.  Vriendinnen getuigen in het dossier dat het slaan en trappen dagelijks gebeurde. Dat ze constant vernederd en verkracht werd. En dat ze altijd voor hem klaar moest staan. Het waren appjes van ‘drinken, opschieten go, go, go, go.’  'Naakt buiten in de hagelEn ook Suzanne vertelt emotioneel over de mishandelingen. “Hij heeft me helemaal kapot gemaakt. Ik moest naakt buiten staan in de hagel, of ik kreeg klappen met een schep.”  Suzanne wilde wel naar een blijf-van-mijn-lijfhuis. Maar volgens haar durfde ze dat niet omdat ze bang was dat haar vriend achter haar aan kwam. Ook is ze bij de huisarts geweest met haar verhaal. Die schakelde uiteindelijk Veilig Thuis in.  PornoEr zijn mensen van deze instantie bij Suzanne en haar vriend thuis komen kijken. Maar ze merkten niks van mishandelingen of een moeilijke situatie. Ze zagen een stel dat goed met elkaar omging. “Waarom deed u toen niks”, vroeg een van de rechters. “Ik wist niet dat die mensen van die instantie waren. Ze kwamen naar de keuken kijken, zeiden ze. Als er zulke mensen komen, is alles koek en ei”, antwoordt Suzanne.  De maat was vol toen ze dacht dat Michael ook aan haar kinderen zat. “Het was een grote viezerik. Wat hij bij mij deed, is tot daar aan toe, maar van mijn kinderen blijft hij af.” Michael zou ook kinderporno hebben, maar die werd door de politie niet op zijn computer gevonden. Die zou volgens Suzanne op een andere laptop staan, die niet onderzocht is. “Uren heb ik naar die smerigheid moeten kijken, jullie weten niet wat ik moest doorstaan"", roept ze boos.  Vrijdag verderDe rechtszaak gaat vrijdag verder. Dan worden de persoonlijke omstandigheden besproken, zijn er slachtofferverklaringen en komt justitie met een strafeis.",entertainment
"Wij zien dat u een adblocker gebruikt waardoor u alleen advertenties ziet die door uw adblocker worden goedgekeurd. Dit vinden wij jammer, want NU.nl is mede dankzij onze advertenties gratis toegankelijk. Wilt u een uitzondering maken voor NU.nl, of meer lezen over hoe wij met advertenties omgaan? Klik dan hier.  De Europese Centrale Bank (ECB) verandert het monetair beleid niet. De rentetarieven blijven op historisch lage niveau's staan en de ECB houdt voorlopig vast aan een opkoopprogramma van 60 miljard euro per maand.  De ECB koopt op grote schaal staatsobligaties op van eurolanden met als doel de inflatie en de groei in de eurozone te bevorderen. Banken kunnen goedkoop lenen aan bedrijven, die op hun beurt investeringen kunnen doen, zo gaat het idee.  Tot april stak de centrale bank maandelijks zo'n 80 miljard euro in financiële markten. In april verlaagde de bank dit bedrag naar 60 miljard euro. Hier houdt de ECB tot minstens eind december aan vast, zo laat de bank weten.  Op het opkoopprogramma is veel kritiek. De ECB heeft al voor meer dan 2 biljoen euro aan obligaties opgekocht en raakt door de voorraad staatsschulden heen.  Critici vragen zich af hoe en wanneer de ECB de opgekochte obligaties weer op de markt gaat brengen. Zij wijzen op mogelijke zeepbelvorming. Analisten verwachtten van tevoren dat ECB-president Mario Draghi tijdens de vergadering in Frankfurt voorzichtig het einde van het opkoopprogramma in zou luiden.  De herfinancieringsrente, het tarief waartegen banken geld kunnen lenen, blijft staan op 0 procent. Deze rente staat sinds begin 2016 op 0 procent. Banken kunnen hierdoor renteloos geld lenen dat ze weer kunnen uitlenen aan consumenten en bedrijven.  De depositorente, de vergoeding die banken krijgen om bij de ECB geld te stallen, blijft staan op -0,4 procent. Hierdoor moeten banken betalen om geld te stallen bij de ECB.  Het is nog wachten op een toelichting van Draghi. De ECB-president geeft om 14:30 een persvoorlichting. Er wordt verwacht dat hij het zal hebben over de sterke euro, die dit jaar flink steeg ten opzichte van andere munten.  De Europese munt dankt zijn hoge koers aan de groeiende economie in de eurozone. Wat ook meespeelt is dat Groot-Brittannië zit opgescheept met de stroef verlopende Brexit-onderhandelingen en er twijfel heerst rondom het economisch beleid van Amerikaans president Donald Trump.  Deze sterke munt kan nadelige economische gevolgen hebben, omdat Europese exporteurs hun concurrentiepositie zien verslappen door duurder geworden producten. Hierdoor kan het langer duren voordat de de ECB zijn inflatiedoelstellingen behaalt.  De ECB probeert de Europese inflatie, de stijging van het prijspeil, tegen de 2 procent aan te krijgen. In augustus was de inflatie binnen de eurozone nog 1,5 procent. De matige loonstijgingen in de eurozone spelen hierbij ook een rol.",business
"Vrijdag, 15 september 2017 om 19:21  Xavi Simons, het veertienjarige wonderkind van Barcelona en viervoudig winnaar van de Ballon d'Or voor jeugdvoetballers, is momenteel niet het enige Nederlandse talent dat furore maakt in Spanje. Dean Huijsen is aanvoerder van de Infantil B van Málaga, de Onder-13 van los Boquerones. De twaalfjarige verdediger speelt sinds twee jaar in de jeugdopleiding van de Spaanse club en droomt van een debuut in het eerste elftal én Oranje, zo vertelt hij tegenover Voetbalzone.  Door Chris Meijer  Huijsen woont nu zeven jaar in het Spaanse Marbella en begon daar op vijfjarige leeftijd met voetballen. De Nederlander bevond zich al langer op de radar bij Málaga, maar werd in de zomer van 2015 door de club overgenomen van Costa Unida CF, een amateurclub uit Marbella. Onlangs tekende Huijsen een driejarig contract bij Málaga.  Hoe ben je twee jaar geleden bij Málaga terecht gekomen?“Tijdens een proefperiode bij de club speelden we tegen een team van Málaga en we wonnen met 4-1, ik maakte ook nog een doelpunt. Dat moet doorslaggevend geweest zijn. Daarna wilden ze me hebben, maar ik speelde ook in de regioselectie. Daardoor was ik al in beeld bij Málaga.”  Was het verschil groot vergeleken met je vorige club?“Het was wel even wennen. Bij Málaga moet ik vaker trainen: drie keer per week en daarnaast nog een wedstrijd spelen. In het begin waren de teamgenoten wel hard, maar die jongens zijn eruit geschopt. Zij waren bang voor de concurrentie. Maar na een tijdje zagen ze dat ik ook wel wat kon, dat ik ook belangrijk voor het team was. Ik sta achterin en coach veel, daardoor ben ik ook uitgegroeid tot aanvoerder. Dat is eigenlijk vanzelf gegaan. Ik denk niet meer in het Nederlands, niet in het voetbal in ieder geval. Iedereen om me heen is tenslotte Spaans.”  “Er wordt wel harder getraind dan bij mijn vorige club, natuurlijk. Maar dat is ook mooi, ik leef als een profvoetballer. Dat betekent dat ik goed op mijn eten let en op tijd naar bed ga. Ik houd toch niet van hamburgers en vind chocolade ook niet lekker. Ik ben alleen verslaafd aan tictac, maar dat mag wel van de trainer. Mijn moeder vindt school ook belangrijk, ik ga naar een internationale school. De schooldag duurt dan van negen tot vier en daarna moet ik nog eens trainen. Maar dat is niet erg.”  Huijsen behoort zelfs tot de beste spelers van Andalusië van zijn leeftijd. Met de Andalusische selectie nam hij in april deel aan het nationale kampioenschap Onder-12, waar zijn team in de halve finale strandde tegen de Madrileense selectie. “Onterecht, door een buitenspeldoelpunt. Wij waren ook nog eens de hele wedstrijd beter. Het is niet gek om in zo’n selectie te spelen, je kent al die jongens al als tegenstanders. Zeker als het goed gaat, is het al een stuk gemakkelijker.”  Maar jullie spelen niet iedere week tegen profclubs, toch?“Nee, we spelen nu nog regionaal. Vorig seizoen wonnen we alles vrij gemakkelijk, maar nu spelen we tegen jongens die één jaar ouder zijn. Ze zijn wel sterker, maar kunnen niet beter voetballen. Ook spelen we dit seizoen voor het eerst elf tegen elf, dat was in het begin wel wennen. Op toernooien spelen we wel tegen verschillende profclubs. Zo heb ik weleens toernooien gespeeld in de Verenigde Staten, in Parijs, in Marokko en bij Espanyol, waar we ook in het stadion speelden. Daar gingen we allemaal met het vliegtuig naartoe, maar we hebben ook een keer een toernooi gehad in Santiago de Compostella. Daar gingen we met de bus naartoe, dat was veertien uur rijden. Op die toernooien spelen we dan wel tegen mooie clubs, zoals Real Madrid en Barcelona.”  Dat is toch bijzonder, wedstrijden tegen Real Madrid en Barcelona?""Van Barcelona hebben we drie van de vier keer gewonnen. Ze kunnen wel heel goed voetballen, maar zijn niet zo goed in verdedigen. De mooiste wedstrijd was tegen Sevilla, dat is hier een beetje de rivaal. Die versloegen we in de finale van een toernooi met 2-0.”  Málaga Onder-13, met Dean Huijsen in het midden op de achterste rij.  Vader Donny was tussen 1993 en 1997 ook profvoetballer en speelde voor Ajax, Go Ahead Eagles, Haarlem, AZ en MVV. “Ik zag wel dat hij talent had en er bovenuit stak, maar je moet altijd maar zien of hij mee kan komen op een hoger niveau. Dan ga je rustig zitten op de tribune en kijken. Maar tot nu toe pakt hij het iedere keer weer op als hij een stapje hoger gaat”, zegt zijn vader over Dean. In huis staat een groot tactiekbord, waar vader en zoon geregeld de wedstrijden doornemen.  Heeft hij goede tips voor je?“Als mijn vader iets zegt, komt de trainer er meestal pas twee weken later mee. Hij zou een goede trainer zijn, maar heeft geen zin om trainerscursussen te doen.”  Wat is je toekomstdroom?“Mijn droom is om in eerste van Málaga te komen en om in Oranje te spelen. Pas als ik dat haal, ben ik beter dan mijn vader. Hij zegt dat hij nu nog beter is, dus ik moet dan wel in Oranje komen te spelen. Ik ben in Nederland geboren, mijn familie woont daar. Ze presteren misschien niet zo goed nu, maar ik wil uiteindelijk wel voor Oranje spelen. Het zou een luxeprobleem zijn om straks te moeten kiezen tussen Nederland en Spanje. Maar ik moet eerst hard blijven werken en niet gemakzuchtig worden, dat zegt mijn vader altijd. Ik moet ervoor blijven gaan en zorgen dat ze niet voor iemand anders kunnen kiezen.”  Hoezo, hij haalt het plezier toch uit het voetbal en al wat daar bij komt kijken? Ik denk dat die knul het erg leuk vond om een onschuldig interviewtje te geven, ook voor zijn thuisland (nederland klaarblijkelijk). Beetje zure reactie i.m.o. het is vrij onschuldig.  Totaal niet met je eens Barry. Die interviewer zit niet aan zijn stoelpoten te zagen, zit geen druk op te leggen, er is niks aan de hand. Deze jongen is een talent, reist de wereld al over voor toernooien, en komt voor vertegenwoordigende elftallen uit. Is gewoon leuk om te lezen, verder niets.  Grapje toch zeker? Je moet uitkomen voor het land waar je hart ligt. Waar jij je het beste bij voelt. En niet het team waar je hoopt het meeste minuten te kunnen maken of het meest aantal prijzen mee te kunnen winnen. Vaderlandsliefde heet dat, en zoals hij er nu instaat voelt hij meer voor Oranje.  Daarnaast is het natuurlijk complete waanzin van VZ om een 12-jarige te interviewen. Laat die jongen lekker plezier beleven aan het spelletje en richt je a.u.b. op het profvoetbal. Dit soort verhalen zijn leuk voor Ron Boszhard met Zapp-sport.  Die jongen is 12. Laat hem zijn hart volgen, en als dat hart zegt dat hij voor oranje uit wil komen, dan is dat zo. Jij wil ook dat spelers voor Feyenoord spelen omdat het een mooie club is, en niet omdat ze denken dat Feyenoord de beste is. Want dat zijn ze niet, dat zijn de clubs in verre landen.  En kortzichtig omdat hij minstens de komende 6 jaar toch te jong is. Wie zegt dat Nederland over 6 jaar nog steeds zo slecht is? In 1986 waren we het lachertje, en slechts 2 jaar later haalden we de grootste prijs uit onze geschiedenis. In 2012 waren we niks en Spanje kampioen, in 2014 was het prachtig - en een stuk beter dan Spanje. Een termijn van 6 jaar is in het voetbal oneindig lang, waarin alles kan gebeuren.  Erg domme reactie. Die jongen voelt zich gezien zijn uitspraken duidelijk een Nederlander en komt ook voor de vertegenwoordigde jeugdelftallen uit.  En bovendien... Dus als je voor Oranje wilt spelen heb je tegenwoordig ineens een 6-jes mentaliteit? Een lachwekkend argument zonder enige onderbouwing. Het zegt eigenlijk al genoeg dat je deze 12-jarige jongen bekritiseert op het feit dat hij uiteindelijk voor de nationale ploeg van zijn land uit wil komen. Als je niet weet waar je over praat, reageer dan gewoon niet...  Nou Advocaat, sla je slag. Laat hem debuteren in het eerste. Weten we zeker dat hij niet alsnog voor Spanje kiest. Of zullen we over een jaar of zes nog maals kijken? Misschien is hij dan wel al gestopt met voetballen en doet hij aan hockey ;  Haha, ja dat zou zomaar kunnen Dat is een onderwerp dat ik erg interessant vind: welke aspecten bepalen of een speler op zijn 15e of 16e kiest voor zijn pubertijd, bier en meisjes, of toch blijft kiezen voor de sport? We zullen het moeten afwachten. Maar ik heb wel de indruk dat de echte toptalenten een grote kans hebben om voor de sport te blijven kiezen. Daar lijkt iets diep van binnen te zitten wat ze door blijft gaan op het gekozen pad.  Complimenten Voetbalzone voor weer een goed stukje journalistiek, daar kan menig (zelf-gerenomeerde) krant een puntje aan zuigen. Eens een keer wat anders dan sensatieverhalen (want men meent dat dat verkoopt) over hoe slecht het allemaal niet is e.d. Leuk om te lezen!  Interview is oprecht leuk, dat zo'n jongen op die leeftijd al zo'n volwassen mentaliteit kan hebben. Ik hoop niet dat het gaandeweg omslaat op welke manier dan ook.  Toch moet ik zeggen, ik blijf me verbazen over de reacties. Hoeveel mensen hier zeggen, 'laat hem kiezen met zijn hart' en al dat soort uitspraken.  Elke keer weer dat een Turkse - Nederlander / Belg / Duitser, or you name it, kiest voor het Turkse elftal, spreekt men echter weer schande. Je bent immers geboren hier, hoe kun je dan voor een ander land kiezen (ja ik ben van Turkse komaf, vandaar dat ik het aankaart). Nu is mijn punt niet dat deze jongen niet voor Nederland mag kiezen, hij zal zelfs wel hier geboren zijn, dus dan past het ook nog eens binnen de argumenten die altijd werden aangedragen.  Maar als zo'n jongen op een gegeven moment toch zou besluiten om voor Spanje te kiezen, dan zou gewoonweg niemand daar wat van mogen zeggen. Die jongen moet inderdaad kiezen met zijn hart en niet alleen als het voor ons Nederlanders uitkomt, maar altijd. Ook als hij voor de opponent kiest. Dat stukje hypocrisie kan ik me toch altijd weer mateloos aan blijven irriteren.",entertainment
"Je zit op het vliegveld te wachten op je volgende vlucht en wil nog snel even je Facebook of e-mail checken of een Netflixserie kijken. Dat kan in de EU met je bundel, maar via wifi kost je dat geen data. Met dit trucje heb je op tientallen vliegvelden gratis wifi, ook buiten de EU!  Wie op vliegvelden gebruik wil maken van internet op je telefoon, tablet of laptop heeft vaak moeite om gratis wifi-verbindingen te vinden. Vaak loop je tegen een betaalmuur aan of is de tijd beperkt dat je gratis online mag. Die beperking verschilt weer per vliegveld. Er zijn ook vliegvelden waarbij je eerst allerlei persoonlijke gegevens moet invullen voordat je verbinding moet maken. Soms beperkt zich dat tot een e-mailadres, soms willen ze echt álles van je weten. Moet je alleen een e-mailadres invullen? Verzin er dan eentje. Dat wordt vrijwel altijd geaccepteerd.  Anil Polat is IT-veiligheidsingenieur en hij maakte in 2016 een kaart op Google Maps met wifi-netwerken en de bijbehorende wachtwoorden voor vliegvelden over de hele wereld. Handig voor de reiziger die niet z'n roaming aan wil zetten en daarmee dus een torenhoge rekening wil voorkomen. De lijst wordt constant door de community aangevuld en gecorrigeerd. Aangezien wachtwoorden constant veranderen is er dus geen 100% garantie dat een wachtwoord werkt.  De kaart is ook te downloaden als app voor iOS en Android zodat je offline kan zoeken naar gratis wifi. Elke keer als je de app opent wordt de map ververst als je reeds een internetverbinding hebt.  Dit artikel in je mailbox? Meld je dan aan voor onze gratis nieuwsbrief.",other
"Bruno Mars is zondagnacht de grote winnaar geworden bij de uitreiking van de Grammy Awards in New York. Hij won in alle zes categorieën waarvoor hij genomineerd was, waaronder de muziekprijzen voor beste album en beste nummer van het jaar.  That's what I like van Bruno Mars werd uitgeroepen tot beste nummer van 2017, zijn album 24K Magic was het beste album. Mars, die in voorgaande jaren al 11 Grammy's won, zong tijdens de show met Cardi B. hun single Finessein.  De uitreiking van de Grammy Awards begon met een politiek getint optreden van Kendrick Lamar voor een Amerikaanse vlag met dansers in legeruniformen. De rapper won vijf muziekprijzen, onder meer voor beste rapalbum met DAMN, beste videoclip en rapnummer Loyalty.  Lamar liet daarmee een andere succesvolle rapper, Jay-Z, achter zich. Die was genomineerd voor acht muziekprijzen maar kreeg er uiteindelijk niet één. In een dankwoord sprak Lamar wel zijn bewondering uit voor zijn voorbeeld Jay-Z: 'Jay for president!'.  De 21-jarige Alessia Cara won een Grammy voor Best New Artist. Ed Sheeran kreeg zowel een prijs voor Divide als voor The Shape of You, maar was niet aanwezig in New York bij de uitreiking. Leonard Cohen kreeg postuum een Grammy voor beste rock performance. Het is de tweede Grammy die dit jaar naar een overleden persoon gaat. De eind 2016 overleden actrice Carrie Fisher kreeg postuum een award voor het beste spoken-word album. Naast Fisher waren ook politicus Bernie Sanders en rockster Bruce Springsteen in deze categorie genomineerd.  Diverse muzikanten verschenen op de rode loper met een witte roos in de hand of op hun kleren gespeld. Daarmee wilden ze zich solidair tonen met de #TimesUp-beweging. Tijdens de Golden Globes eerder deze maand verschenen bijna alle sterren in het zwart om aandacht te vragen voor gelijke behandeling van vrouwen en tegen seksueel misbruik. Zangeres Kesha oogstte veel lof met haar nummer Praying, dat ze opdroeg aan de #MeToo-beweging en de vrouwen die hiermee te maken hebben gehad.  Naast optredens van Elton John, die met Miley Cyrus Tiny Dancer zong, en Lady Gaga (een emotionele uitvoering van haar nummer Joanne), was er ook een opvallende performance van Hillary Clinton tijdens de show. Ze las het publiek in een vooraf opgenomen sketch met presentator James Corden voor uit het controversiële boek Fire And Fury, het kritische boek over de Amerikaanse president Donald Trump.  Clinton las een passage uit het boek voor waarin schrijver Michael Wolff de eetgewoontes van de president uit de doeken deed. Trump heeft volgens de Wolff een grote voorliefde voor het eten uit McDonald's-restaurants.  De familie van Trump en leden van zijn regering bekritiseerden vrijwel meteen het optreden van Clinton. Donald Trump Jr., de zoon van de president tweette: 'Een fakenews-boek voorlezen bij de Grammy's lijkt op een mooie troostprijs voor het verliezen van het presidentschap.'  De Nederlandse dirigent Reinbert de Leeuw greep naast de Grammy in de categorie Best Classical Compendium. De prijs ging naar All Things Majestic, concerten voor viool en hobo door Jennifer Higdon. Voor de Nederlandse dirigent was het mislopen van de prijs 'een beetje teleurstellend', zei hij in een eerste reactie.  De Leeuw had werk van de Hongaarse componist György Kurtág gedirigeerd voor een cd, Kurtág: Complete Works for Ensemble & Choir. De 79-jarige De Leeuw was de oudste genomineerde dit jaar. Hij maakte voor de vierde keer kans op een Grammy. In 1996, 2001 en 2008 greep hij ook al naast het bekende gouden grammafoonspeler-beeldje.  In totaal zijn er Grammy Awards uitgereikt in 84 categorieën, variërend van dance, rock en metal tot kindermuziek en opera.",entertainment
